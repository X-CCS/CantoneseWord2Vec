今日，我想講一個由倫敦金帶出黎既故事，一個令我急速長大既有血有肉，血淋淋真人真事。

我叫薛可正，阿爸話佢改我呢個名果時，係想我將來長大之後做人可以公公正正，光明正大。

原因係我阿爸係一個警察，當年葉繼歡月華街連掃五間金舖果單大案佢話佢都有份參與，當然我唔知當時佢係拎住支點三八著住件避彈衣衝鋒陷陣既重案組定係負責攔住觀塘睇熱烈果班阿姐唔好比佢地走入案發現場既黑腳，我只係知由細到大佢都將原則放第一位，唔係自己既野唔可以攞人，屬於自己既工作同責任就一定要由自己手去完成，呢兩樣野係我由細到大都聽得最多。

阿爸佢教我好多野，放假會同我去睇精工對南華，去彭福公園睇人放風箏，直到我十六歲果年，有一日醫院打黎，話老豆於行動中，由四樓跌左落一個天井度，送去醫院果時，左腳腳底仲係插住一支八吋既生鐵釘。

自此之後，老豆冇再做警察，日日坐屋企望住四面牆，隻左腳亦都唔可以再行動自如，開頭幾年都仲有一班同事黎探佢，但每一次探完老豆，我都發現老豆會偷偷地喊，慢慢佢肯唔再見人，唔再講野，唔再理阿媽，甚至，唔再理我。

---Advertisement---





老豆工傷之後，雖然政府每個月都有生活金比我地屋企，但阿媽九七未爆煲之前選擇買樓，最後就緊係變左負家產啦，就係咁。
十八歲之後我就入左一間做電器貿易既公司做，一做就做左八年，人工由開頭既七千三百蚊加到而家一萬四千一，中五畢業，做八年，人工翻左一倍，仲有幾個下屬比你指揮，呢一年係二零零六年。

呢八年入面我一直拎住老豆教我既座右銘黎比心機做野，可以話將我所有既心機同精神都放左落呢份工作入面，睇住我既人工一次又一次咁加，職位亦一次升得比一次快，我既喜好都係關於工作，例如我會放假果時去鴨寮街望下班拍賣佬賣緊乜野，又或者係去工聯會讀關於電器結構既進修班。

有足夠既金錢、有自己既事業，仲有一段唔錯既感情，我覺得咁樣過一世，我自己真係好成功，起碼，我當時係咁樣諗。

我公司就位於中環街市附近既一幢商廈，每日八點幾左右放工，我就會好似今日咁去上環呢邊接埋我女朋友放工。

佢叫張以娜，細我五年，做會計師樓，所以好多時放工都比我晏，我地拍左拖三年，平時一至六大家都好忙，最多時做既節目係我去接佢放工，跟住去食碗麥奀記又或者係落翠華再送佢番天水圍既屋企，星期六晚佢會去我屯門既屋企訓。





因為屋企唔大，隔音唔好，同我老母冇乜禮貌既關係，我同以娜只會大約兩個星期造一次愛。
關我阿媽乜野事？咪就係因為有一次佢拎住一碗白鴿煲綠豆衝入我房想比以娜飲果時，見到以娜口入面已經含緊我身上既另一樣野囉。

今日我七點鐘已經打比以娜，佢話我知仲要留低公司做埋手尾，冇九點都唔走得，我個人雖然悶，但間唔中既驚喜我都仲識小小，我同以娜講今晚我唔等佢，但就靜靜雞急奔去佢公司樓下等佢放工，計劃同佢食完飯之後再睇番場十一點半既《如果‧愛》。

等左個幾鐘，我終於見到以娜離開公司，正當我想行前叫佢果時，一架我唔知係乜野型號既保時捷出現我地兩個人中間，以娜好熟練咁打開車門坐左上去，間波子『嗚嗚』兩聲好似發情狗公尖叫咁就一下子行左去個紅燈停低，就係呢個角度，我從車既後面玻璃，見到以娜同渣車果條友錫左一啖，

我當時個腦一下子就濛左，到底發生乜野事？

如果這就是愛？





我望住架波子一路咁離開我視線，一路都回唔到神，呢個時候，天開始落雨，我行左入附近一間7-11買左包香口膠，然後企喺7-11個門口，一路都唔知應該點做？

最後我好似孫悟空儲元氣玉咁，企左半個鐘先儲到我需要既能量，當然我等既期間冇舉起隻手。

儲夠左能量，我拎左部我用左接近六年既諾基亞8200出黎，打比以娜。

第一次，響左一聲就飛左去遺言信箱，
第二次，響左一聲又係飛左去遺言信箱，
第三次，響都冇響，亞太區有一天成為亞太區你個街熄左電話，遺言都唔比我留。

我慢慢開始由迷茫變左做憤怒，我打去以娜屋企搵佢，聽電話既，係佢家姐，張以妮。

「以妮，我係阿正，以娜番左黎未？」

「正，佢未番，你唔打佢手提？」





「我搵到就唔使打黎屋企。」

「做乜野事？你地有事發生左？」

「唔係我，係妳個寶貝妹有野，冇野喇，佢番黎妳叫佢搵我。」

未等以妮講再見，我已經收左佢線，
今次，係我第一次咁冇禮貌對以妮。

收左線之後，正當我想再打比以娜果時，電話響起，係以娜打黎。

「正，你搵我？」

「妳喺邊，我而家要見妳。」





「你點解咁早去左我公司？」

「妳見到我？」

「係….正，不如我地分手。」

「我知如果我問妳點解係一個好傻的嗎既問題，不過，我真係想知點解？」
﹝我當年真係咁問﹞

「正，你擰轉頭。」

聽到以娜講呢一句，我立即成個人轉身，而第一樣走入我眼廉既，就係以娜喺十幾米外，坐住喺頭先果架波子入面，拎住個電話望住我，但佢旁邊既司機位，已經唔見左個司機。

我記得，個車牌係「JC115」
。





正當我想再問以娜既時候，我電話有線入，來電顯示，係公司入面高我一級既Jeffrey打黎，我無可奈何下叫以娜等等，我聽左Jeffrey個電話先。

點知劈頭第一句聽到既竟然係

「正你即刻番公司，上星期你負責果批風筒成批唔向左走向右走見哂呀！」

收到Jeffrey電話，我仲未完全可以將我對以娜既憤怒Mode轉換過黎，同Jeffrey收線之後，我行左埋去以娜坐住果架波子前面，我嘗試望下周圍睇下見唔見到頭先用呢架車載住以娜既男人係邊個，不過我望左差唔多半分鐘，都始終見唔到我想搵既人，呢個時候以娜打開左隻窗，伸左個頭出黎問我

「阿正，你做乜野呀？頭先邊個打比你？」

「妳收聲！」
我用左差唔多連中環果邊既人都聽到既聲線大叫，之後…

「砰！
！」
我用盡生平最大既力量一拳打左落架波子車頭度，我見到以娜個樣好驚慌，不過我冇理到，然後擰轉頭，就行去前面停左喺路邊既的士上車。

我離開左，因為喺呢間波子前面，我搵唔到我可以對抗佢既理由，以娜背叛我既原因，一早就已經放左喺我前面。
愛情同面包面前，乜真係有咁多人會選擇前者咩？





我感覺輸左，但我覺得自己只不過係輸左比金錢，而唔係能力上既比較，我認為只不過失去左一個貪錢既女人，我仲有我既事業，冇錯，我而家就要去處理我事業上既問題，我好快，我好快就會處理好。

由上環番中環既車程好短，我好快就已經番到公司，我一入門口，就已經見到我老闆，MarcusLam。

「Marcus，頭先Jeffrey打比我，佢話….」

「得喇，我交低左比Jeffrey，你同佢傾。」

講完，Marcus就走左，我望住佢背影，感覺到一陣寒意，呢個一直以黎對我照顧有加，教識我所有工作上知識、帶我人生第一次去中國會食成千蚊晚餐既老闆，點解突然會咁？

我冇諗太多野，一支箭咁就行左入會議室，坐喺度既係Jeffrey。

JeffreyWan，溫世男，公司入面既業務經理，職位剛剛好就係高我一級，平時因為大家工作範疇唔太接近既關係，我都唔使，亦唔會聽佢講野，而佢亦都視我為眼中釘，因為佢一早就想安插多一個親戚坐我個位。

呢條HiHiJeffrey係一個二世祖，自細同老豆老母住雲景台，細細個去美國讀完間野雞大學，番黎香港就日日落老籣溝鬼妹，平時生活無憂，但個人就冇乜能力，就硬係鐘意弄權，佢阿媽同Marcus唔知有乜野交情，比個HiHi一入黎就坐呢個位，全公司好多人都唔妥佢。

我一行入去，Jeffrey見到我就好向左走向右走串咁冷笑左一下

Jeffrey：「正哥，乜你捨得番黎喇？」

我：「老闆佢話…..Jeffrey，發生左乜野事？」

Jeffrey：「乜野事？上星期你訂果批風筒，你堅持要用果間新運輸，我到今日都未搵到，頭先我打去船公司查，批貨根本冇交到去，而家間船都開左，你話批貨到底去左邊？」

我：「冇可能，我今朝仲打比個運輸佬，佢話今晚會fax番交貨單比我，我打去問問佢。」

Jeffrey：「你唔使打喇，我已經打左。」

我唔理Jeffrey講既野，打去比個運輸佬，但打左十幾次都冇人聽。

Jeffrey：「點呀？搵唔到呀？」

我：「搵唔到，我聽日會跟住個地址去佢公司搵一次，一定會查清楚件事。」

Jeffrey：「唔使喇，林生叫你放下假先，清左你未放既大假，先番公司慢慢處理，至於批貨，要報警定係上間運輸公司問清楚，我自有安排。」

我：「唔需要，我既工作你完全唔知，我會自己向林生講。」

Jeffrey：「正哥，頭先林生冇同你講成單野已經比左我跟？你唔會仲以為林生好信你，年幾前你細佬爭人錢搞到有大耳窿上黎公司大吵大鬧果時開始，林生已經唔鐘意你，乜你唔知？」

我：「你唔好再拎呢單野出黎講！」

Jeffrey：「唔好講？我地仲知你細佬呢幾日就出監，你屋企應該會等錢使架可？」

我：「你講乜野呀？」

Jeffrey：「我講乜野心照啦，要講既已經講完，聽日Rocky會暫代你個位，有乜野唔明就會打比你問，記得開住電話呀。
我而家走喇，你走果時記得熄燈，比番小小貢獻公司呀。」

講完，Jeffrey條HiHi就走左，我坐左喺公司，一路咁諗，點解一日之內，我會黑到好似比人落左降頭一樣，期間以娜打左幾次比我，但我冇聽到，所有事都黎得太快，我一路發呆，一路開住部電腦玩拆炸彈，一路玩到半夜三點。

我坐住N961番屯門市中心既屋企，打開門，燈都未開就坐

我冇諗太多野，一支箭咁就行左入會議室，坐喺度既係Jeffrey。

JeffreyWan，溫世男，公司入面既業務經理，職位剛剛好就係高我一級，平時因為大家工作範疇唔太接近既關係，我都唔使，亦唔會聽佢講野，而佢亦都視我為眼中釘，因為佢一早就想安插多一個親戚坐我個位。

呢條HiHiJeffrey係一個二世祖，自細同老豆老母住雲景台，細細個去美國讀完間野雞大學，番黎香港就日日落老籣溝鬼妹，平時生活無憂，但個人就冇乜能力，就硬係鐘意弄權，佢阿媽同Marcus唔知有乜野交情，比個HiHi一入黎就坐呢個位，全公司好多人都唔妥佢。

我一行入去，Jeffrey見到我就好向左走向右走串咁冷笑左一下

Jeffrey：「正哥，乜你捨得番黎喇？」

我：「老闆佢話…..Jeffrey，發生左乜野事？」

Jeffrey：「乜野事？上星期你訂果批風筒，你堅持要用果間新運輸，我到今日都未搵到，頭先我打去船公司查，批貨根本冇交到去，而家間船都開左，你話批貨到底去左邊？」

我：「冇可能，我今朝仲打比個運輸佬，佢話今晚會fax番交貨單比我，我打去問問佢。」

Jeffrey：「你唔使打喇，我已經打左。」

我唔理Jeffrey講既野，打去比個運輸佬，但打左十幾次都冇人聽。

Jeffrey：「點呀？搵唔到呀？」

我：「搵唔到，我聽日會跟住個地址去佢公司搵一次，一定會查清楚件事。」

Jeffrey：「唔使喇，林生叫你放下假先，清左你未放既大假，先番公司慢慢處理，至於批貨，要報警定係上間運輸公司問清楚，我自有安排。」

我：「唔需要，我既工作你完全唔知，我會自己向林生講。」

Jeffrey：「正哥，頭先林生冇同你講成單野已經比左我跟？你唔會仲以為林生好信你，年幾前你細佬爭人錢搞到有大耳窿上黎公司大吵大鬧果時開始，林生已經唔鐘意你，乜你唔知？」

我：「你唔好再拎呢單野出黎講！」

Jeffrey：「唔好講？我地仲知你細佬呢幾日就出監，你屋企應該會等錢使架可？」

我：「你講乜野呀？」

Jeffrey：「我講乜野心照啦，要講既已經講完，聽日Rocky會暫代你個位，有乜野唔明就會打比你問，記得開住電話呀。
我而家走喇，你走果時記得熄燈，比番小小貢獻公司呀。」

講完，Jeffrey條HiHi就走左，我坐左喺公司，一路咁諗，點解一日之內，我會黑到好似比人落左降頭一樣，期間以娜打左幾次比我，但我冇聽到，所有事都黎得太快，我一路發呆，一路開住部電腦玩拆炸彈，一路玩到半夜三點。

我坐住N961番屯門市中心既屋企，打開門，燈都未開就坐左喺梳化，突然間有人開左廁所燈，我探頭望望，面前出現既，係一個我好耐冇見過既臉孔，我一年前因為持械行劫而去左坐監既親生細佬–薛可勇。

望到可勇，我先醒起，原來佢今日放監出黎。

我更加醒起，我地兩兄弟最後一次見面，應該係佢犯事比人拉果晚，我喺差館當住幾十人面打左佢一巴。

佢坐監初期果段時間，我因為嬲，未曾試過去探佢，到後來過左兩個星期冇咁嬲想去探佢，點知又發生佢之前爭落錢果班收數佬上我公司搞事，跟住既，就緊係我更加嬲，一路到今日，我先真正見番佢，佢，好似瘦左。

原來我地兩兄弟冇見已經一年有多。

佢望住我笑一笑，行入廁所，拎左盤水出黎走過我身邊。

可勇：「哥，唔記得沖完涼倒左盤碌柚葉水，你咁夜既？加班呀？」

當時既我心情其實好差，以娜既出軌、公司唔見貨既含冤，令我已經覺得好辛苦好辛苦，而家見番一年幾冇見既細佬，雖然曾經佢做錯事，雖然佢有連累我喺公司比人閒話，但始終二十幾年既兄弟情，令我好想埋去攬一攬佢，問侯佢一句。

可惜我冇。

我：「係呀，我忙到連你出番黎都唔記得左，今日係阿媽接你？」

可勇：「冇，係阿栽接我。」

我：「阿媽明明話會去接你，你又避開佢？」

可勇：「邊有，我等左陣見唔到咪走先囉。」

我：「大個仔喇，阿媽呢一年為你既事好傷神，唔好再成日唔理佢。」

可勇：「我知喇哥，係呀我同阿栽出去，你都早小小休息。」

我：「有冇錢使，阿哥比住幾佰蚊你責袋先。」

可勇：「唔使喇，阿栽佢今日還番之前借我果幾千蚊比我，我走喇，哥。」

可勇呢個朋友阿栽，細個同我地一樣住友愛邨一齊大，平時工都唔願番，日日都係問屋企拎錢。
為人縮骨無品厚面皮，又鐘意做波羅雞，所以一向我都唔係好鐘意佢，我成日認為可勇之所以學壞搞到要坐監都係因為佢，聽見可勇話佢有幾千蚊還番比佢，我都覺得有小小奇怪，好怕佢地兩個走埋一齊又會唔知做乜野犯法既事。

呢個時候，突然一下好大聲既煞車聲打斷左我既思維，我行出窗，見到一架新款Audi停左喺我樓下，打開車門既係一條西裝友，我再望真小小

「咦，呢個咪係阿栽？」

第二日，一早起身，望望電話，有十幾個未接來電，其中有八成都係以娜打黎，另外其他就係公司既同事。
我打番公司問問平時都傾到兩句計既同事我走左之後既情況，佢話Jeffrey條唔知乜野親戚Rocky已經坐左我個位接手我既野，我聽到之後覺得好無奈，我平日盡忠職守，克克儉儉咁為公司做事，而家一件小小既誤會就咁樣對我？

我好嬲，我決定先解決我另外一個問題，打比以娜。

由禽晚我打完架波子一鎚再離開以娜之後，佢足足打左十幾廿次電話比我，但我全部都冇聽到，對於呢個現象我係自己感覺良好，我覺得代表左以娜著緊我同埋唔想失去我，所以而家打左十幾次黎想我原諒佢。

所以我而家就打個電話狂鬧佢一鑊出氣，再諗下點收埋個尾，求其搵小小野罰佢，咁就可以解決左感情上既問題，全心全意咁諗下點對付公司既Jeffrey同拆番掂唔見左貨果單野，當我坐喺梳化正準備打電話比以娜果時，可勇開門番左黎。

基於我本意係想打去比以娜Hi佢一鑊，所以我唔想比可勇聽到，我起身打算行入房先打。

可勇：「哥咁早既？」

我：「係呀，你又同阿栽去街去到天光，係喎，我禽晚望落樓下，見阿栽條友仔好似幾好景咁喎。」

可勇：「係呀，佢而家做乜鬼野倫敦金，同我講早排搞掂左個大客過左一千萬幫佢開戶口，而家晚晚係咁意落兩轉單都搵到兩三皮野，禽晚咪係佢收市之後黎車我同佢班同事去玩囉。」

「係呀？咁叻仔呀佢？咁你都早小小訓喇。」
我求其講兩句就行番入房，心諗晚晚係咁意打個電話都搵到我成個月既人工？呢個世界仲有人做雞既？呢條阿栽都唔知係做緊乜野HiHi野。

但我當然唔會為呢種事上心啦，我冥想左五分鐘，諗好哂以娜大約會同我講乜野佢係貪玩之類既廢話，而我又需要同佢講乜野教訓佢之後再去原諒佢。

諗好哂，我拎起我果部背景係我攬住以娜既SonyW801i

「給我一團熊火試煉我，証明我這麼恨恨愛過，期望不多只要…..」

電話傳黎既係以娜既接駁鈴聲，我再一次準備我已經諗好左既台詞。

「喂，阿正？」

「點呀？」
第一招，扮沮喪

「今晚你得唔得閒，我想搵你。」
嘿，咁直接即係表示妳好想我盡快原諒妳

「我未知喎，有事咩？」

「我想上你屋企執番哂所有野，仲有我本特區護照同旅行果個行李箱，我下星期要同同事去星加坡做野呀。」



聽到以娜咁講，我有小小錯愕，更加有小小恐懼。

佢唔係貪玩，亦唔係黎認錯，佢係黎為我地呢段感情蓋棺。

我：「嗯，今晚拎比妳。」

以娜：「好丫，唔該哂。」

以娜從容既聲線令我完全感覺唔到佢有任何唔開心，大姐而家我地分手喎，妳比我見到妳同第二條友喺車度咀左啖喎，妳仲好意思咁好心情同我好丫唔該哂？

當晚，我地約左喺長江中心下面既大家樂等，原因係，以娜有客喺呢邊要見，而佢比我既時間係：十分鐘。

我特登搵一個轉角位黎坐，因為我唔知道一陣我會唔會發脾氣。

等左十五分鐘，以娜匆忙咁黎到。

以娜：「對唔住阿正，我遲左。」

我冇答到以娜，因為我目光停留左喺佢果個全新黑色加彩色花唔知係乜野款既LV手袋度，呢個袋之前行置地果時佢有同我睇過，但好似要成八千幾蚊，以我原則手袋係要黎裝野，並唔係用黎演野，我係唔會亦都唔準佢買。

我：「到底發生乜野事？」
我單刀直入。

以娜：「冇野呀，係呀，我好趕時間，我個護照呢？你屋企上面我既野我遲小小先拎番，得唔得呀？」
以娜估作輕鬆既樣，有一剎那我真係覺得好向左走向右走好向左走向右走好向左走向右走討厭。

我：「點解要分手？點解你會上左果個人既車？」
我已經講唔出，點解你地會錫左一啖。

以娜：「好來好去，你就當我變心。」

我：「乜向左走向右走野叫當？，唔係妳唔通係我？」

以娜：「夠喇，我走喇，唔想再嘈，我去完星加玻番黎先再傾。」

以娜講完就起身拎起手袋想走，我即刻起身擋住佢。

以娜：「薛可正，行開。」

我：「唔講清楚，我唔會比妳走。」

以娜放低個袋，好不屑咁望住我：
「點樣唔比我走？好似你唔比我想做我既野咁？」

我冇出聲，我想聽佢講到底佢有乜野諗法。

以娜：「記唔記得邊個Edith？」

我當然記得，Edith同阿火係我同以娜一對共同朋友，兩年前Edith識左一個有錢佬就飛左阿火，當時阿火仲要生要死，最後飲醉左喺二樓跌左落街整斷左隻腳，最後搞到工又冇，腳又唔多靈活，朋友都冇見，最後聽到佢既消息好似話番左大陸。

我：「果個貪錢港女丫嘛。」

以娜：「冇錯，就係果個你地口中既貪錢港女，人地而家仔都四個月，日日坐喺佢老公打本既畫廊度不知幾滿足，你仲記唔記得佢以前同阿火係點過日子？」

以娜咁講我亦記得番，果時Edith係做空姐，而阿火就係裝修佬一名，初初一齊果時阿火仲有工開都幾甜蜜，到後來開工唔夠，就日日坐屋企打機，由天堂1打到魔獸，佢仲同我講，有次同Edith嗌交嗌到差唔多分手，原因係Edith老母生日，佢因為要奇岩守城而冇去到。

我：「挑，講到尾又咪係貪錢。」
見到個新既LV，加埋果日果架波子，我直覺認為以娜係因為錢先離開我，所以我諗住指桑黑槐咁單打一下以娜。

以娜：「邊個唔貪錢？你咪一樣日日同我提住想你公司加人工比你，錢邊個嫌多？人地而家結埋婚老公日日放工就渣車接佢番屋企，同阿火一齊果時呢？Edith呢頭飛果度條HiHi就番大陸叫雞喇。」

呢一樣係以娜喺我Msn同阿火既對話偷睇到。

我：「咁關我地乜野事？」

以娜：「我兩年前想學跳舞，你話無謂，最後我要自己偷偷地走去學。」

我：「我平時做野時間都忙到想訓都冇，妳無啦啦學乜野跳舞？時間好多呀？」

以娜：「一年前我話儲定錢第時買樓，你話你而家屋企有層樓，第時結左婚裝修下間屋就可以一齊住，仲可以同世伯伯母有個照應。」

我：「有乜野唔好？我供而家層樓都供到死死下，仲邊有錢儲多份？」

以娜：「生日係食翠華，聖誕係食麥奀記，連同我屋企人食飯都係揀左平既先。」

我：「咁有乜野問題，都係食一餐飯之嘛。」

以娜：「你永遠將我當做你既附屬品，我同你拍拖，你就要將你既世界同我世界融合，但你只不過係將我世界摧毀，跟住將我放入你既世界度，跳舞係我由細到大既興趣，拍拖三年你都根本唔上心，

想買樓係我需要我將來既空間，我只不過唔想起身要等廁所用，又或者係想同幾個朋友番屋企傾下計果時唔需要擔心嘈到屋企其他人。

不過你講得冇錯，只不過係食一餐飯，因為你心目中你所擁有既野先係最重要，你覺得食乜野都唔重要，咁我甚至係我既家人都要跟埋你咁諗，到底你有冇尊重過我，或者係我屋企人？

就好似阿火咁，Edith走果時佢就要生要死，有冇諗過自己去叫雞果時係幾對唔住Edith呀？」

我估唔到以娜所講既會係呢堆我冇諗過既野，一時間我唔知點答。
以娜：「你唔使再望住我呢個袋，呢個袋係之前你唔比我買果個，我想用買呢個袋黎話比自己聽，以後，我應該行番入我自己既世界，做我想做既野，搵我想搵既路。

我諗你唔會再唔比我走。
ByeBye！」

就係咁，以娜消失左喺我眼前，我個腦一路諗住佢講既野，似是又而非，我可以諗到好多藉口去反駁，但由以娜既態度既睇，就算我駁到咁又點，佢已經唔會變番以前果個以娜。

行出大家樂，心神恍惚既我望都冇望就行左出馬路。

「呠！
！」
突然一架車從我右邊衝出黎，我嚇到成個人坐左落地，架車一停，個西裝友司機一落車就想HiSeven我。

「我HiAuntie你點過馬……
….咦，你咪係正哥？」

我定神望一望，原來個司機就係阿栽，隔離仲有一個唔知夠唔夠十八歲，但係個樣好索同個波好大既妙齡少女。

阿栽：「正哥對唔住呀，有冇撞到邊度？」

「我冇事，係我自己諗緊野唔小心過馬路，對唔住。」
比以娜噴到一面都係已經令我情緒低落，出門口仲要比呢個我由細到大都叫佢做『傻仔栽』既物體渣住架靚車拖住條大波妹黎嚇我一野，果一刻我只係想盡快逃離呢度先講。

大波妹：「咦你流血呀！」

大波妹指一指我手掌，咦亞太區有一天成為亞太區你個街又真係流到爸爸聲喎，再望真小小，原來係地下一塊玻璃碎搞到我見哂紅。

「我手袋有紙巾。」
大波妹一講完就急步行去車度拎紙巾，跟住幫我抹左手上面既血先。

呢一刻我都唔係幾好意思，因為個大波妹係哄到好埋，埋到佢果條五吋事業線同近在咫尺。

除左以娜，我冇試過咁近距離去接近一個女人，仲要咁大波。

傻仔栽早兩年仲見佢喺友愛邨發發問人借廿皮食免牛飯，到底佢有乜野能耐可以溝到呢條大波妹呀？

「呠！
呠！」
呢個時候後面架林寶堅尼猛咁叫我地，原來阿栽架車擋住哂後面既車出唔到。

阿栽：「咁唔掂喎正哥，你仲未止到血，Yoyo，你同正哥上左公司等我先，我泊番好架車上黎。

原來條大波妹叫Yoyo

我：「唔使喇栽，我地番屋企搞掂就得架喇。」

阿栽：「唔得，你成手都係血點番屋企？我好快上黎，等我。」

無可奈何，我唯有同Yoyo上左佢地公司先，佢地公司就喺長江中心上面，呢類中環甲級寫字樓我平時都好少上，對佢地果類倫敦金公司更加係冇乜野好印象。

上到去，一開門我就見到一個大魚缸，入面仲養住左兩條好大既龍吐珠，再行入去，我就見到一排一排既枱，每一排都係呈長方型，每排大約有十個位，枱上面只有三樣野，電腦、筆仲有一個電話。

「正哥，呢邊丫。」
Yoyo一路帶住我，旁邊就有班好似中學畢業冇幾耐，著住西裝喺度扮大人既細佬一邊叫「Yoyo姐、Yoyo姐」
咁，睇黎呢隻乳牛都喺呢度話得下事。

我坐左入間房，Yoyo去幫我拎紗布之類既野，而我就順便望下周圍，房間入面周圍都係獎狀之類既野，每一個都係寫住『趙文栽』

即係阿栽。

另外房入面仲有三部電腦，一個細細個既魚缸，仲有一副麻雀。

好快Yoyo就番黎，佢拎埋紗布幫我止左血再包紮一下個傷口，我又可以再有一次機會去欣賞佢既事業線，真係好大。

再等多十分鐘後，我見阿栽好急忙咁行入黎，行到去最近佢房果張長枱之後就大叫：

「美國果邊有消息，油價好快再升，有倉既全部渣左貨先，沽左既就搵位走，就黎開市，小心個價位行得太快走唔到呀下！」

佢一聲令下，起碼有六七個人即時打電話做野，呢一刻我覺得阿栽，真係好型。

阿栽吩咐完人之後，就行左埋我度

「正哥，我已經打左比阿勇，佢話會黎接你，咁不如你坐一陣先？」

我：「好。」

我話好既原因，係見到頭先阿栽果個咁型既情景，我真係對佢而家做緊既工作有小小興趣，同時間，我亦都發現我隻手依然係濕濕地，唔係好止到血。

阿栽同我講完野之後就行番出張長枱度，逐個逐個人咁行埋佢地旁邊

「阿榮你仲差五十幾張單先夠獎金呀，仲有幾多日呀而家，有位同我做夠佢，唔係下個月食屎呀你？」

「Sam仔，你條好樣冇倉做乜唔走呀？乜話睇圖表？去睇下邊個天橋底好訓好過啦，亞太區有一天成為亞太區你個街再開唔到倉你街都有得訓呀睇圖表，收工番屋企抖足精神聽朝番黎啦。」

「Kelly姐，妳就威啦，個客今朝入左五十萬落戶口，做得野未呀而家？戶口行得就渣番十手開下飯先啦。」

「志仔你渣左貨未？乜話沽左？我咪叫向左走向右走左你等我番黎先做野囉，你個客個濕勁戶口得番兩皮幾野架咋，你仲學人沽貨，一陣開市個金價衝上去摸摸個高位你個倉就爆得架喇天才，而家差幾多呀？唔輸得多就搵位轉身啦。」

我見住阿栽好似一個媽媽生咁，行過每一個人身邊佢都係咁熟悉，知道佢地現況，佢地做緊乜野，佢地應該黎緊做乜野，而每一個人對佢都係唯命是從，直情係一句咀都唔敢駁。
果一刻，我諗起我平時對住堆電器既刻板工作，我諗起呢份我做左幾年既自豪工作，我竟然有小小自卑。

我諗起以娜既說話。

但呢一刻我依然係嬲緊以娜對我既背叛行為，儘管佢對我講左堆我反駁唔到佢既問題，不過我始終認為佢係一個貪錢既女人。

我諗得佢愈HiHi，我就愈唔覺得自己自卑。

感覺良好。

半個鐘後，可勇黎到接我，由於我隻手仲未算止到血既關係，可勇堅持要同我去醫院，我都冇拒絕，因為我見到咁多血，都有小小淆底。

臨走前，我見到阿栽同果個好似著西裝扮大人既細路一齊行

「喇阿倫，栽哥係咪冇點你呀，頭先你五毫子邊果個位渣幾手，而家幫客嬴到錢時你自己又夠單，今個月你夠百五張架喇，下個月咪出番三皮野同條女去玩下先囉。」

「知道，唔該哂栽哥！」

三皮？呢條細路毛都未出齊，點解可以坐喺度打下電話渣下沽下就搵到三皮？

行左入電梯，我依然諗緊呢個問題，電梯門閂緊果時，我望到呢個阿倫好開心既樣，我好想知，好想知呢個倫敦金既世界，

到底係一回乜野事？

果晚，我同可勇去左屯門醫院排急症，分完流之後，我同可勇坐左喺度無所事事，傾下屋企，傾下我工作，最後，傾到我呢個心結。

我：「勇，仲有冇嬲阿哥差館到打你一巴？」

可勇：「點會唔嬲，果時仲係成日發埋一堆唔等駛既江湖夢，以為自己係大佬，咁樣比人當面打一巴，我不知幾嬲。」

我：「係，果巴我真係冇十成都有九成力打落去，我隻手都痛痛地。」

可勇：「不過仲唔開心既，係你成年都冇黎探我。」

我沉默，因為呢個正正係我既心結，我好似，冇喺我呢個細佬最艱辛既年幾時間入面，比過支持佢。

我未答，可勇就接住講：
「其實阿媽有一次黎探我，喊得好緊要，佢講左班收數佬上你公司搞事既野比我知，佢怕你冇左份工。」

我：「小事，都已經搞掂左。」

可勇：「我唔開心既，係唔可以親口同你地講聲對唔住。」

可勇講呢一句，令我差小小喺醫院喊左出黎，因為可勇由細到大都好倔強，細個我地打爛左阿媽個花樽，阿爸話只要我地同阿媽道歉，就可以原諒我地，我由細到大都係和平派，個人但求安穩就得，第一時間狗衝去阿媽度喊住講對唔住。
而可勇就冇講，最後阿爸打到佢HiHi，佢眼淚都唔流一滴。

我問佢點解，佢話，道左歉，就乜野都輸哂，佢寧願比阿爸打死都唔會認。

我當時話佢低能，明明係一齊打爛，點解要為啖氣頂頸？由果段成長時間開始，外界都將我地兩兄弟定左性，阿哥就係又乖又聽話，細佬呢，就反叛，冇鬼用，第時一定係我呢個阿哥叻過佢。

可勇一路都冇所謂，而我呢個阿哥呢，就由細到大都有一份所謂既優越感。

直到我地一路長大，直到可勇跟左阿栽班HiHi朋友慢慢學壞，我有我既朝九晚五，佢有佢既夜夜笙歌。

我地大家都好錫大家，但唔知幾時開始，我地變到好陌生，直到佢出左事要坐監。
頭果一個月晚晚見到佢張床都好掛住佢，我先知我地既感情依然仲喺個心入面，雖然佢做錯左好多事。

之後我地一路傾一路等，可勇講左小小佢坐監果時既野比我，亦都話比我知，呢段時間佢諗得好清楚，出番黎要重新做人，好好地打份工，,照顧老豆同阿媽。

而我，都忍唔住將以娜走左同埋公司發生既事同佢講左，當然，我係修飾到所有野都盡在我掌握之中。

呢一晚，我過得好愉快，呢兩日電光火石所發生既不快事，終於比我搵到一個平衡點，可以好好訓一覺。

第二朝，起身冇野做，打開電腦，望下Msn以娜有冇上網，佢Offline，不過個簽名就改左做『付清帳單~※平靜的對你熱度退減◎』

你個賤人，仲咁好心情改歌詞？我火火地正打算將我個簽名改做『人間↓今朝分手今晚已習慣●』果時，以娜突然傳來一個訊息比我

『正，喺咪度？』
我望一望，,佢明明仲係Offline狀態，即係話…..亞太區有一天成為亞太區你個街你飛我仲要封鎖我？

我果一刻真係又心痛又尷尬，連我自己都望下去鏡點解我會突然之間咁乞佢憎，我喺妳條新仔架波子前面極其量都係一個窮鬼之嘛，就算我冇錢妳都唔使去到咁盡？

最大問題，妳封左我，又要無啦啦叫我，我Hi妳妳想點呀？想比我知妳好向左走向右走巴閉封左我？

我冇應到佢，因為我覺得一應佢，就好似將自己既面子撕左落黎，赤裸裸咁企喺以娜面前比佢侮辱。

「正？」

「Here？」

「我知你喺度。」

以娜連續問左幾句之後，我又變得好想答佢，因為如果冇特別事佢冇可能會叫得我咁急。
我自己為佢諗左一百個藉口，令到我可以有動力去應佢。

不過同一時間，有一個新既震動訊息出現，我睇一睇，原來係阿栽開左一個聊天室，入面有我、阿栽、可勇，仲有一個叫『為未來而努力~YoYooooo』既人，Yoyo？大波妹？

「正哥，隻手仲有冇事呀？」
阿栽第一句問侯我，但我冇理到，因為呢個時候我已經copy緊Yoyo個mail準備add佢。

「冇事，咦，仲有一個係邊個黎？」
我循例扮下傻仔咁問

Yoyo：「正哥，我係Yoyo呀，尋晚幫你拎紗布果個女仔。」

我：「原來係妳，唔該哂妳呀，我可唔可以add埋你呀？」

Yoyo：「緊係得啦。」

因為可勇仲未起身，所以聊天室入面一路都係我地三個吹水，而以娜果邊既訊息有一路咁閃，但我冇理到佢，諗起尋晚Yoyo果條事業線，我已經唔記得幫以娜諗既果一個百個藉口諗到第幾個，反正，我都已經咁乞佢憎。

同佢地傾左成粒鐘，諗住沖涼出街行一陣，offline之前，我再望番以娜果邊。

「正，以妮打比我話佢架車喺屯門果邊同人撞左，我喺公司執埋野就要去機場喇，你可唔可以去幫佢睇睇呀？」
11:05

「佢好似撞傷左，點都好你應應我好嘛？」
11:07

「薛可正，你可唔可以幫幫我呀？」
11:08

「我搵極都搵唔到阿爸過去幫家姐呀，你喺邊呀？」
11:16

「薛可正！」
11:21

「我搵左人幫喇，打搞哂你。」

見到以娜最後呢一個訊息，我知道自己做錯左。
我立即打比以娜，第一次佢Cut左我線，而第二次仲直情閂埋機。

我有小小心急，即時諗下有咩方法可以聯絡到以妮，我諗左好耐，終於記得我銀包係有以妮既卡片。

我跟住上面既電話打，響左一陣，終於有人接電話。

我：「喂，可妮，妳而家喺邊？」

「Sorry，係邊位搵以妮？」
對面一把女聲問我，但我認得佢唔係以妮

我：「妳好，我叫薛可正，係以妮既朋友，請問佢喺唔喺度？」

「你係薛可正？OK，我叫Grace，係以娜既老闆，係以娜打比我叫我黎幫佢姐姐。
以妮而家喺醫院檢查緊，不過冇乜大礙，我使唔使叫佢冇乜事果時覆番你？」

GraceYip，葉姬時，係以娜既老闆，事業型女性，見過佢幾次都係著套西裝行出行入，聽以娜講佢十年前離左婚之後就冇再拍拖，事業有成之後就更加係愈黎愈睇唔起男人，因為前夫爭人好多錢所以先分開，成日開口埋口都話男人唔可以窮。

雖然我唔妥佢，不過形勢比人強，而家既我就緊係要好有禮貌咁答佢。

我：「Grace妳好，我係以娜男朋友，而家以妮係咪喺屯門醫院？」

Grace：「係，仲喺急症，一陣就唔知。」

我：「好我而家即刻去睇佢，唔該哂。」

我即時搭的士去屯門醫院，其實一路都唔知自己去到可以做乜，但出於一股歉意，我點都要去睇一睇以妮睇下佢有冇事。

去到醫院，我周圍咁搵，終於問到佢地去左一個房度落口供，我去到打開門，一個短頭髮，個人唔高但非常有霸氣既女人企喺我面前，佢就係以娜既老闆–GraceYip

行到入去，我友善咁同Grace眼神打個招呼，但佢好似冇乜理我，而以妮就包住左隻手訓左喺床度，我諗落口供既差人已經走左，房入面只係得佢地兩個喺度。

我：「以妮，你冇事丫嘛，對唔住，以娜Msn搵我，我行開左，同埋電話冇電，冇開。」

以妮：「冇事，Grace好在即時黎到，幫我打點哂所有野。」

Grace：「係呀薛生，好在以娜打到比我，唔係等得你黎以妮都唔知點。」

我：「對唔住，我行開左。」

Grace：「所以好似頭先我咁講，做女人，最緊要係靠自己，我平時都有同以娜個傻妹講架，女人有自己事業，有自己夢想，想做既就要去做，唔似得某種男人咁，搵果一萬幾千就覺得自己事業有成，份糧夠供樓時又唔夠比保險，交到保險呢，又話年尾去唔到旅行，你話呢種生活邊係人過架。」

Auntie，聽Grace呢條八婆講完呢堆野，我已經幾乎肯定以娜係比佢影響先同我分開，從呢條八婆既口吻都知道，佢想喺我身上再一次証明，佢係有幾睇唔起男人。

可惜，我完全還唔到炮，喺佢既一套金錢成功論之下，我同佢相比，我極其量係多佢一條肥大既陽具，講身家、事業、台型、氣勢，唔好話鬥，我好似連參賽既資格都冇。

喺呢度所有港女都信奉既金錢成功論面前，我薛可正，只不過係一舊屎。

我感覺到佢想將佢呢一套理論完完全全咁灌輸比以娜，令佢成為另一個Grace，不過我而家首要既，都係諗下點樣化解比佢兜口兜面窒完既局面，我真係走又唔係，想講野都唔知講乜，好似個廢柴咁定左兩秒。

好在呢個世界，都仲有善解人意既女人。

以妮：「正，我冇乜事架喇，不如你走先，我會話比以娜知你黎過。」

我：「哦哦，好呀，咁你休息下，有咩事再打比我。」

我轉身就走，對眼完全冇接觸過Grace，就好似一隻輸左既打狗咁，嗚嗚聲離開間房。

離開間房，我成個人鬆左一口氣，個心面開始有小小唔妥，諗番Grace頭先串我果段說話，我自己一路行一路認為自己當時可以點樣點樣串番佢，又或者係用乜野態度黎反擊，好向左走向右走可惜既係我諗幾多都係空想，事實上我條路係行緊番屋企。

番到屋企，阿媽好緊張咁行埋黎同我講，頭先公司有個叫Jeffrey既人打黎屋企搵我。

我奇怪摸一摸電話，先記得原來頭先我入醫院果時轉左做震機，所以聽唔到Jeffrey打比我。

媽：「仔呀，你冇野丫嘛？」

我：「我冇野呀，做乜？」

媽：「頭先果個人打黎話，你放夠十八日大假，就好番去出埋份糧，公司正式炒你魷魚呀。」

炒我魷魚？我聽到阿媽講呢個消息我即時覺得背脊涼一涼，我以後點生活呀？層樓點呀？我下個月生活點呀？我份保險都未交，電費同水費禽日先黎，我點算呀？

我拎起電話打比Jeffrey，佢飛左落留言，打比老闆Marcus，聽電話既係佢秘書，即係我同事阿June。

呢個時候阿媽拍一拍我向我示意，我冷一冷靜意識到，阿爸出完街番黎。

我唔應該呢個時間比阿爸知道我比公司炒魷魚。

多年後既阿爸依然一樣，著住一身好整齊既衫，格仔恤衫，一條西褲，拎住支行山棍，仲有幾袋野食咁番屋企。

阿爸行入黎望一望我，跟住就自己行番入房開電視，呢十幾年黎，佢都係咁孤癖。

見阿爸入番房之後，我坐左喺梳化一路諗點算，如果真係比公司炒左，我可以拎走幾多錢？屋企下個月開支有幾多？我份積蓄有幾多？夠我頂幾耐？

果一種徬徨同恐懼感係無形，但偏偏係非常實在，我完全係可以幻想到一家幾口將來喺街邊乞食既畫面。

諗下諗下，我訓著左，一路訓到下晝五點，阿媽拍醒我。

「正呀，你部電腦有冇事呀？我見勇仔玩完冇耐就見到個畫面起勢咁震既，係咪壞左呀？」

我朦朦朧朧咁走埋電腦度，原來係Msn有人震動我，我一睇，原來係大波妹Yoyo。

Yoyo：「正呀，好悶呀，今晚有冇時間同我食飯呀？」

對於Yoyo既邀請，我首先係發左呆兩秒先，冇啦啦，妳做乜約我食飯？

正常既思維就緊係覺得條女想溝自己又或者係想我溝佢，雖然我而家係一個雙失人士，只不過有件咁既索野約自己，我都想喺苦澀既現況入面搵番小小既甜味，所以就緊係約左佢出去食飯啦。

一路出去我仲諗緊今晚同Yoyo既下場到底係番佢屋企定時鐘酒店，呢個諗法仲由佢一見到我就痴得我好埋咁行而慢慢加強，直至…

兩個鐘後佢拎左一份倫敦金既計劃書出黎放喺我面前而停止

「正哥，你信我啦，你只要開個十萬蚊既戶口，我就會晚晚同你睇住個市，搵個靚位黎渣貨，執佢十蚊八蚊，一晚利潤可以有成皮野架。」

十皮成本，一晚成皮野利潤都講得出，到底我個樣係咪真係咁弱智？

但偏偏就係，你眼前呢個擁有5吋事業線，個樣仲要唔錯既女人喺你面前講呢堆咁荒謬既野，我唔想再聽，但我想繼續睇。

我：「咁如果蝕咁點？」

Yoyo：「你放心啦，我地會幫你控制住蝕果邊架喇。」

我：「咁即係點控制呀？」

Yoyo：「點控制呢樣就講經驗架喇，行內好多技術都唔識解釋比你知，總之一定會幫你睇住個市，放心放心。」

我頂你個肺佢叫我放心放心果時個樣仲鬼死咁甜，加上一路講一路拍拍我手背呢個咁友善既動作，我終於忍唔住同佢講：我今日先比公司兜左，身家性命財產唔超過五萬。

佢終於放棄：

「栽哥都叫我唔好兜你生意架喇，佢話勇哥會唔鐘意，不過呢排追數，栽哥先叫我自己諗。
但係正哥，你唔好同勇哥講呀，廢事一陣栽哥鬧我真係走黎打你主意。」

我：「得啦，我都知妳地呢一行跑數跑得好緊要，最近生意唔好咩？」

Yoyo：「冇話好唔好，數都唔使點追，基本上我地呢行流失好大，有倉既咪盡做囉，冇倉既你自己坐得兩三個星期，開飯錢都冇就自動消失架啦。」

我：「冇糧出架咩？」

Yoyo：「有，頭兩個月每個月三千，之後就食自己架喇。」

我：「咁冇保障？搵唔到客咪食屎？咁妳上個月搵幾多呀？」

Yoyo：「上個月爆左個大陸佬倉，call極都call唔到孖展呀，車極都係做到兩百飛咋。」

我：「Yoyo姐，其實我未做過金呢行，可唔可以話我知兩百飛即係乜野呢？」

Yoyo：「兩百飛咪即係平左兩百張單囉。」

我：「咁即係有幾多錢呀？」

「四皮咋。」

我：「四四四皮？個個月呀？」

Yoyo：「痴線緊係唔係。」

我：「嘩嚇得我丫。」

Yoyo：「有時六七皮都有架。」

我：「唔向左走向右走係呀下？坦白講出黎做都未必有咁多啦。」

Yoyo：「你呢個問題我入行前都問過栽哥，果時我仲覺得我讀完中五，乖乖地搵份文員有八九千已經唔錯，如果辛苦小小做化妝品呢就應該有萬幾兩萬，不過有一次見到雜誌既招聘廣告，又寫到月入可達數萬，咪走上去睇下。」

我：「跟住呢？」

Yoyo：「咪見工見到栽哥囉，佢同我講叻女同勤力既幾萬數唔係問題，最緊要我肯學。」

我：「之後叫妳除衫呀？」

Yoyo：「緊係冇啦，栽哥做人好有原則架，喺度食就一定唔會喺度屙既。」

我：「咁佢點教妳做？就咁著小布d，講野陰聲細氣咁就得架喇。」

Yoyo：「栽哥教我就八個字，目標為本、緊守原則。」

我：「我挑，咁同新年見到人講新年進步同財源廣進有乜分別呀？」

Yoyo：「錯哂錯哂，栽哥話呢個社會入面，好多人已經比既定左既環境所規限左，即係你入左一間公司，如果間野唔炒你呢，你一世人都要跟住佢既晉升模式生存，即係話佢今年加幾多人工，要幾耐要做乜先升到你高一級，阿頭鐘意飲奶茶定咖啡，都已經變成左你既人生目標。」

我：「咁係咁架啦。」

Yoyo：「冇錯，大部人既人唔願意改變既廢柴，都會用係咁架啦黎模糊左自己既視野，覺得安份守己出份糧，唔使餓死，公司叫我做乜，只要係唔過份，又或者係過份小小既都冇問題，HiHi講句，個個都變哂機械人，覺得份糧係已經包括左日日食小小屎。」

我望住呢條大波妹，開始對佢另一種野有興趣，變左一個聆聽者咁聽佢講。

Yoyo：「栽哥話我地要目標為本，搵客係我地既目標，難唔難搵同點樣去搵已經唔會係我地既難題，因為就好似如果你屋企個仔冇飯食而你又冇錢，你搶又好乞又好，你都總要有意志去完成呢樣野，栽哥話，我地呢份工就係要呢種意志。

另外就加埋勤力，你知唔知我番工頭三日打左幾多個電話搵客？」

我擰擰頭，跟住Yoyo好向左走向右走得戚咁放埋佢舊牛扒落口先慢慢同我講：

「二千三百個。」

我：「二千三百？點打？」

Yoyo：「喪打囉，不過好多係唔通同即時比人收我線既，HiHi既咪Hi我地兩句老母再收線囉，試過有幾個仲報警，幾向左走向右走串呀，所以我地都有個夜尿名單。」

我：「乜野黎架？個名咁生鬼既。」

Yoyo：「咪將班串到HiHi既電話寫低，有時睇市睇到半夜三四點咪玩佢地電話叫佢地屙尿，哈哈哈。」

望住呢個又索又可愛又好似有小小料到既Yoyo，令我覺得呢個世界，原來唔係好似我以前睇既一樣。
最起碼，我就係佢口中，果一班安份守己，用百般藉口去掩飾自己唔肯前進既廢柴之一，以前我成日以為自己搵果皮幾野，有層樓喺手就係成功人士，而家先知原來一街都係有能之士，就連我對面呢個一路食牛扒一路玩NDS既小妹妹都可以月入幾萬。

我一方面唔肯認同Grace既金錢成功論，但另一邊面，我本來就係用呢一套去思考，只不過以前遇見既對手，都係一班唔夠級數既人，唔係做運輸既小學同學，就係已經轉左行做保安既波友，我既世界，原來一直都係咁狹窄。

同Yoyo食完飯之後，我冇照原定計劃同佢有下文，我自己一個周圍行，我番左去友愛邨，又行左去屯門市鎮公園，沿住河畔果條路，我同以娜曾經最鐘意喺呢度傾計。

我行番去我地以前成日坐既一條石階，今晚好似特別涼，我一個人坐喺度，諗番好多好零碎既回憶，不過而家，只不過得番我一個人坐喺度。

突然間，後面有一個人拍拍我膊頭，我擰轉面一望，竟然係阿爸。

我：「爸，點解你會喺度？」

阿爸望一望我，跟住好慢咁坐低，放好佢支行山棍，再慢條斯理咁答我

「點解？你阿爸我平時日日都黎呢度架啦。」

我：「係咩，哈，你都冇話比我地知。」

爸：「我冇講時，你地都冇問呀。」

「哈，咁又係。」
其實我覺得阿爸咁講有小小野蠻，不過當然我唔會駁咀

爸：「比人炒左魷魚呀？」

我：「下，阿爸你點知架？」

阿爸冇應我，拎左支萬寶路出黎，又係好慢條斯理咁點著佢，呼一啖煙出黎，望住個天，一句野都冇講。

我望住佢時有小小錯愕，因為阿爸真係好耐冇試過咁樣同我單對單傾計，我有小小感動。

分零鐘之後，阿爸終於擺完Pose，佢擰番過黎，拍一拍我，問：

「正仔呀，想唔想聽下阿爸以前當差既事呀？」

阿爸咁問一問，我當然話想，佢沉思左一陣，終於喺十幾年之後再一次同我分享佢既往事。

阿爸：「記唔記得你細個有一次喺商場見到我同我班同事呀？」

我：「記得，果次我到而家都好深印象，同班朋友喺商場玩玩下突然見到你，果時已經天黑，我仲以為你捉我番屋企，後尾你同我講，你好似同班同事去開會丫嘛。」

阿爸：「邊係開會丫，去安定邨捉人至真，我話你知丫，喺定泰樓果度有個竇，專係班大哥喺度犯毒，我地果次一去到踢門，見到班友一個二個喺度上電，有條友仲想掟左手上面既粉落街，好在比我同事阿興一手捉住，點知唔小心比果條友把刀仔掂到，搞到周身都係血。」

我：「嘩，咁阿爸你做緊乜？」

爸：「我呀？我大把野做啦，一衝到入去我負責拉人嘛，咪冇渣住槍囉，點知最頭有條大隻佬唔識死，好似西洋拳咁一個右勾拳打埋黎，條友唔野少架，條手臂仲粗過你隻大脾。」

我：「咁你點呀？」

爸：「咁緊係還拖啦喂，佢打西洋拳，又點估到你阿爸我係詠春傳人，一立番住條中線，砰砰兩聲咪打到佢成口都係血囉。」

我：「係喎，我爭小小唔記得阿爸你以前成日同阿爺玩詠春。」

爸：「係呀，你死鬼阿爺教落阿爸既野唔多，除左詠春，就係我以前教落你地既做人宗旨，仲記唔記得係乜野呀？」

我：「記得，做人要有原則，唔係自己既野就唔好攞人，自己做開既野就自己做埋佢丫嘛。」

爸：「哈哈，係呀係呀。」

爸爸同我笑左幾聲，空氣又再次出現尷尬既感覺，其實我地真係好多年冇傾過咁多計，我一路諗，到底阿爸今晚點解會講咁多野？

不過我未諗到，佢已經比緊答案我。

爸爸：「有冇好奇怪，點解阿爸今晚講咁多野呀？」

我：「其實都有…..」

爸爸：「阿爸個舊同事，阿球叔呀，上個月走左囉，肺癌呀係，你話做人幾搞笑，阿球成世人煙都唔食一支，燒野食都話唔多去既，無啦啦又會整個咁既病比佢，佢出殯果日，我去上左支香，見到佢幾個仔女都唔係好大個，真係凄涼。」

我見到老豆對眼有小小淚光，拍一拍佢膊頭，佢對我笑左笑，繼續講：
「見番勇仔出黎，又望下你地兩兄弟都大個囉，仲執著乜野丫，但求一家人整整齊齊，健健康康，你話幾好呢？不過最緊要就係你地兩個要堂堂正正，勇仔以後就生生性性，咁我就開心喇。

我：「爸，你咁諗就好囉。」

爸：「唔遲呀可？」

我：「點會呢，黎，我地一齊行番屋企。」
果晚，我番到屋企完全訓唔到，因為短短呢三幾日入面，唔知點解我既生活已經有翻天覆地既變化，我變左做單身，仲雙失埋，阿爸突然開口同我講左好多野，可勇放監出番黎，所有野入面有開心又有唔開心，就好似周星馳咁講，人喺極樂同極哀當中對扯，係會唔識得表情同反應。

除左本身既人際關係有變化之外，仲有另一樣野係令我好糾結，

係我咁多年既人生觀同價值觀出現左問號。

聽完Yoyo既一席話之後，其實我真係好想接觸下呢個倫敦金既世界，自問原則我有丫，勤力我亦算得上係，除左冇條事業線之外，我有冇可能好似Yoyo咁搵到幾皮野一個月呢？再諗真小小阿栽又咪係麻甩佬，佢個樣好似仲撈得掂過好多人咁，唔知我行入去做，又會係一個乜野故事呢？

但處身呢種唔熟悉而又不安穩既世界入面，我會唔會唔習慣？





不過我知道點諗都係冇用，最大既問題係我要番公司搵Jeffrey講數，無啦啦咁樣炒我應該要點計，同埋我始終想同Marcus見一次面，就當係好來好去。

諗下諗下，我終於訓左。

第二日，食飯時間我番左公司，門口接待處既Ceci見到我好緊張，猛咁喝住我叫我出面等一等先，佢要打入去比Jeffrey通傳左先。

你條八婆以前受我唔少恩惠，而家招呼都唔敢同我打個咁無情？

Ceci開左個speaker駁入去同Jeffrey講我黎左，點知呢個賤種就好大聲咁答佢：





「叫薛可正果條廢柴入我房啦。」

Ceci：「正呀，你入得去喇。」
我冇應到呢個八婆，大大步咁就行入去，行到入去唔算好多同事喺度，但係見到我既好多都會故意迴避我眼神，短短呢幾十步路令我好矛盾，亦都好難受，呢個曾經我最熟悉既地方，點解而家會咁陌生，連平時同我感情唔錯既同事，最夠膽最敢言既劍輝，都只係同我打個眼神示好。

到底呢幾日發生左乜野事？

行到入Jeffrey房，佢已經企喺度歡迎我，當然，佢用既歡迎手法黎黎去去都係果三幾樣啦。

Jeffrey：「喂你番黎做乜，我咪同Auntie講左叫你放埋剩底既假先好番黎囉。」





我：「我要見Marcus。」

Jeffrey：「你話事呀？走啦，放完假番黎我會同你慢慢計番份糧，一蚊都唔會計少你，因為驚你冇飯開呀哈哈哈。」

我：「你知唔知我手上面有聯絡既客有幾多？只要我打去係咁意亂講幾句野，一百個客入面走十個你賣屎忽都唔掂。」

Jeffrey：「你嚇鬼呀？」

我：「要試？」

Jeffrey：「你同我企定定喺度。」

Jeffrey轉身行去Marcus間房，其實點解我唔直接搵Marcus傾，因為我知道佢為人做野係點，放左手交比下面既人處理既事，佢一定唔會再自己親手跟，只有下面既人搞唔掂搵佢，佢先會再自己去處理。
所以就算我自己私下打比佢，佢都會係叫我搵番Jeffrey自己傾，不過如果咁做，分分鐘會令Marcus對我既印象更差，而且未知內裡發生乜野事之前，我一直冇自己去搵佢。





Jeffrey行開左，我亦都行左番我自己本來既房，代替我既Rocky出左去食飯，我行埋我部電腦，試下再入番我既密碼，竟然比我順利入到。

呢間公司入面我知道自己已經冇得翻身，而家咁既情況，就算我搵到Marcus，就算佢肯比我番黎，我都唔會做得開心。
只不過我對佢地今次既處理手法實在太過嬲，所以今朝黎之前我做左一個決定。

如果我開唔番部電腦就當冇事發生，如果我開得番，我就一次過毀滅哂我跟開果班既所有資料。

正邪懸一念，生死懸一線。

當我搵到我呢個電腦檔案出黎想毀滅佢果陣時，好似有一盞燈喺我個腦度突然閃出黎

「咁樣毀滅佢，我有乜野得著？」

我諗起Yoyo果日同我講既其中一句野，目標為本。
既然我自己都知我喺呢間公司入面已經冇哂機會，仲點解要冒呢個險去做呢個行為？我自己完全冇得著之餘，只係見到佢地損失，





冇錯，我可能會得到一時三刻既快感，但呢堆快感我要黎做乜？快感之後分分鐘係比人發現，跟住報警拉人封艇，禽晚阿爸先同我講好想一家人齊齊整整，我今日就黎做一個咁反智既行為？

為左一次快感而去賭上自己既前途，呢條數我點計都唔化算。

跟住我慢慢咁閂番電腦，靜靜地咁行番去Jeffrey間房門口，好快，Jeffrey行番過黎。

Jeffrey：「林生話佢會自己搵你，叫你冷靜小小唔好亂黎。」

我：「好呀，我等佢電話。」

講完我就走左，因為我好似開始搵到自己正確既路，從前我打既都係順境波，由細到大都好少話遇到挫折。
今次，睇黎我要學下點下逆境波，點樣由既定範圍入面，搵到自己想走既路，再去到自己創造出黎既世界。

反正，我講到明會玩野，我相信Marcus點都會見一見我。

落左樓，周圍都好多人，行左去中環中心睇左陣財經直播，見周圍都仲係好多人行到處行下，一路行一路諗下黎緊應該點做，行下行下，我行左去上環，行番去以娜公司附近。





佢而家應該仲喺星加玻。

我望望平時我等以娜既位置，回味一下以前既事，跟住就諗住番屋企，點知一擰轉頭，二百米外既紅燈燈位前面，我又見番呢樣令我皮質醇標高既物件–

車牌JC115既保時捷跑車

點解我又會喺同一個位置見到架車？以娜而家喺星加玻，呢間車應該唔會出現喺呢度，唔通以娜根本冇走到？

我立即拎個電話出黎打比以娜，電話接通左，長途電話既響聲令我鬆左一口氣，都好，佢終於有樣野係冇呃我。

但我始終好奇呢架車又點出現喺呢度，我急步咁行上去，呢個時候開始轉燈，我開始發力跑過去，架車轉左入以娜公司果座大廈既後面，我立即兜另外一邊跑過去，我見到架波子行左入以娜公司既停車場入面。

我走到去停車場門口果時停左步，我開始猶豫，我喺度諗，行到入去，比我見到對方，我可以點做？





將以娜帶走，以我自信擊倒既，並唔係一個人既造成，而係之前我所講，係Grace最推崇既金錢成功論，人地渣住架波子入黎，我就以一個潦倒失業漢既造型走埋去，除左乞錢我仲可以做乜？唔通又諗住打人呀？

如果打佢可以令以娜番我身邊，就好似以前咁乜野事都冇發生過，我會選擇將呢條波子友凌遲，可惜唔會。

果一刻，其實我知道自己輸哂信心。

不過，人除左有基本自信心之外，都有相等程度既好奇心，我唔同佢正面衝突，但我望下佢係邊個都應該唔成問題掛。

我慢慢行入停車場，首先經過時租位果邊，因為個停車場實在太多彎位既關係，我唔可以一眼望哂所有既車，我一路行一路搵，搵左好耐都係見唔到架車。

我再轉過去月租果邊，因為月租多數係老闆既車既關係，大部份既車都係貴野，法拉利、瑪莎拉蒂、林保堅尼仲有我成日睇雜誌睇到既賓利，個情景就好似一個流浪漢去左睇車展咁，到底一個人一個月要搵幾多錢先可以渣呢款車？聽講呢個級數既車條死氣喉係噴五蚊銀，唔知屯門出一轉中環又要幾多錢？

行到最尾，我終於見到架車，可惜個司機已經走左，我望左一陣，個腦唔知點解念過以娜拎住個LV走上呢架車既畫面，我感覺呢度唔係屬於我，我轉身走，行左唔夠半分鐘，我突然聽到後面有人開防盜既聲，我望一望，原來架波子既司機番轉頭拎野，我終於見到個司機係邊個，原來就係佢。

趙子樂，FrankieChui，以娜公司既出名二世祖，同我公司既Jeffrey一樣，又係黃馬掛關係，平時喺公司又係訓多過做果隻。

個司機，原來就係佢。

但同Jeffrey唔同，呢個Frankie係屬於極度靚仔，極度女人湯丸果個類型，身高六呎有多，個樣十足十奇洛李維斯咁，點解？因為佢係混血兒囉。
仲有另一個同Jeffrey完全唔同既分別，就係佢極度有禮貌，死番書仔上次去以娜公司個大食會，見人拎支叉比佢佢都會Thx人地十幾聲，講果時又懶型咁露哂齒，班死港女仲點會唔起痰。

只不過係我自己太有自信，唔相信以娜都係死港女之一而出事。

不過唔好話女人，如果我係基既我都第一時間吉佢。

我見過佢既次數唔多，就正正係大食會果一次咁大把，點解會咁深印象？就好似劉德華如果同鄭中基喺中環相遇對望，永遠都只有鄭中基認得劉德華，而唔會係劉德華認得鄭中基。

但係佢一定唔會唔認得我，佢溝左我條女，我打過佢部車，等佢望過黎，我就會報以一個兇悍既眼神比佢。

呢個時候佢望一望我，跟住比我既表情竟然係微笑，之後我睇住佢閂車門，經過車頭果時佢仲掃一掃車頭果個位，而果個位正正係比我之前重拳所擊中既位置。

佢離開，但今次行既方向竟然係向我走埋黎，佢一路行埋黎果時我地眼神都係有接觸，望咁多佢就對我笑足咁耐，而我呢，就用一種狐疑同埋尷尬而又強制自己帶小小兇恨既眼神咁回應佢，一路堅持到佢行過我身邊擦過再走左去，我唔知點解鬆一口氣，眼入面得番既，就只有狐疑，同埋問號。

佢冇可能唔認得我，就算之前唔認得我，又假設我見到佢接以娜果時佢望唔到我，但之後我打佢架車佢都應該會知係我做丫，佢行黎之前仲掃掃個車頭，會唔會係對我既示威？但如果要示威，咁佢又做乜春野要對我笑呢？

無論如何，佢已經消失左喺呢個停車場入面，局促既周圍只係得番我一個人企喺度，我一路維持同一個姿勢去思考我既問題。

面前既敵人係何等強大，一個比你有錢、英俊、有禮既對手令我產生前所未有既恐懼感，要喺佢手上搶番以娜番黎既機會率幾乎係零，我直覺叫自己唔好相信係真既，冇錯，果日我只係見到以娜伸個頭過去錫呢條友，但個座位擋住，我根本見唔到佢係邊個，可能唔係呢個Frankie，可能係有其他人。

我既諗法如果算天真既話，我跟住落黎既做法直情可以形容做弱智。

我竟然走去問一個行緊過黎既保安我想要既答案。

我：「阿靚仔呀，我想問下呢架JC115既車係邊個架？佢係邊間公司架？」

保安甲：「先生，我喺警衛室見你企左喺樹好耐，請問你喺度係做乜架？」

佢咁樣問一問我先知道自己遇上左一個盡責，而唔係番工等收工既保安。

我：「我搵朋友，但唔見左佢架車。」

保安甲：「咁你朋友係邊個丫，邊間公司架，呢度架架車都幾十萬以上，好多人都想黎呢度識朋友。」

我：「佢喺上面做會計師樓架，總之我問你乜野你答就得啦。」

保安甲：「唔好意思先生，車主既資料我地係唔可以亦都唔會向某部份閒雜人等透露，如果你証明唔到你有朋友係其中一個車主，麻煩你離開，如果唔係既話我地會報警。」

我：「亞太區有一天成為亞太區你個街乜野閒雜人等呀，Auntie你呢度停車場黎咋，你當係周大福呀？做門口狗做到你咁串，做過世啦你。」

Hi完佢我就即刻走，講真我都幾驚佢真係報警。

所以有人話，喺香港中上環呢種地方，如果你個身少件西裝，你真係連人都唔算，睇看門口果個都可以咁惡就知道。

行出停車場，電話就響，一聽就嘈到HiHi，唔使講又係佢打黎。

「正呀，今晚有歐聯睇喎，落Bar一齊睇丫。」

向大家介紹，呢個係我老死，某大銀行既基金佬–王力維。

夜晚，無所事事我就走左去同王力維睇波，不過講真唔好話係阿仙奴對國際米蘭，就算真係有條女喺我面前唔著衫跳舞，我都冇心情睇。
王力維同我識左十幾廿年，一出黎見到我，就已經知道我有事發生左，

順理成章，我亦都係將成單野同佢講哂，佢，係我最信任既朋友。

王力維：「喂照咁睇呢單野就真係以娜錯哂喎，丫平時又唔覺得佢咁資本主義架，勢估唔到會出面收埋件咁既好野都唔一早飛你。」

我：「我亞太區有一天成為亞太區你個街你有冇好野講呀？」

王力維：「喂，正哥，我話左你架，個人又頑固，又唔接觸外面世界，對眼又生得高，以娜呢單野對你黎講唔係壞事喎。」

我：「咁都唔係壞事？點好樣先壞呀？」

王力維：「講唔講得真話？」

我：「講！
我比你講！」

王力維：「咁你個HiHi就坐穩喇，三年前我轉做基金經理果時，你條HiHi第一句就話係呃人既工，當時又講到我份工壓力又大、前境又差、又話要埋沒良心又咁又剩。」

我：「Hi咁係丫嘛，成日去銀行都見到班婆仔話蝕左幾多，之後又見到你班HiHi同行叫佢買過第二隻基金。
又唔安定，搵得幾多丫你話。」

王力維：「所以咪話你唔接收新事物囉，難聽小小講句，你成日坐喺自己世界望個天，以自己既世界觀出發去批判其他野，你屋企今晚如果食飯，但覺得其他人食意粉就係錯既，就係唔可以既，你自己做一份穩定既工，就覺得人地搵一份比較有挑戰性又或者係壓力大小小既工就係錯。」

我：「安定小小有乜唔好，好似我咁個個月供到樓，又…..」

王力維：「見Hi開我就Hi埋佢，我知，你個個月供到樓又夠食，成堆開支計到好好丫嘛，但有春用咩，你層樓仲有幾多年供呀？我果層一早供完喇，而家供緊第二層喇傻仔。」

我：「點解會咁快既？」

王力維：「快？我做呢份工開頭個個月日跑夜跑，最多果個月搵十八萬，我層樓沙士之後買架，平都平你果層一截啦，等你條粉腸平時仲出親黎都懶醒，知唔知成班兄弟廢事你掃興，見你精神自瀆得咁開心先比你成日勁吹二四六唔叫醒你。」

我：「有冇咁差呀？」

王力維：「正，我地兄弟就一世既，叫得兄弟就一定包容，每個人性格有長短，一路以黎覺得你生活開心我地就無謂同你講埋哂一堆你唔鐘意聽既野，其實我地私底下都有傾過，以娜呢個女仔係好，但佢有自己諗法，係睇佢幾時遇到乜野人開到佢竅。

你唔好彩佢同你結左婚生左仔先黎開竅既話，到時就家不成家，所以我話唔係壞事，因為你地而家仲未結婚，你仲有時間同毅力去重新振作。」

我：「但係…我好唔甘心。」

王力維：「甘乜春野心丫，你有資格唔甘心咩？唔好成日比呢類藉口拖慢自己啦，呢單野，你可以話以娜係錯，佢錯在比你見到佢同條仔喺街打茄輪，但佢既決定唔係錯。

呢個世界有邊個唔係為自己籌謀？」

我聽到呢度，終於忍唔住，趴左喺張枱上面，好大聲好大聲咁喊左出黎。
好在酒吧夠嘈，人又夠多，現場冇一個人發現我喺度喊緊，起碼，我發覺唔到。

喊到盡頭個人就好自然咁訓左，喊完永遠都係最好訓既，直到有人拍我膊頭叫我，我先識得醒。

原來已經天光，間酒吧既員工準備打烊，而王力維個HiHi都唔見埋，我起身去廁所，行出黎果時好順手咁摸摸個後袋，HiHi我個銀包呢？

喂住有個職員見我大叫，就走黎同我講王力維走之前留低左張字條比我

《你銀包同電話我都幫你保管住，呢度行番你屋企唔遠，起身就搵我比番你》

我而家得番既，就只有得朋友同屋企人。

番到屋企，見到阿爸同阿媽話落去飲茶，我雖然精神好差，但都同佢地一齊去，飲緊茶果時，我順手問左一句

「咦，你地冇叫醒可勇咩？」

阿媽用隻腳踢一踢我，示意叫我收聲，我再望一望阿爸，佢塊面又變番以前咁黑咁嚴肅。

飲完我番左屋企，一訓又訓到夜晚，迷糊間，我好似聽到有人喺度嘈交，我起身，行出廳，見到阿爸好勞氣咁鬧緊可勇，而可勇就目無表情望住電視。

爸：「你放出黎有幾耐？點解係唔搵番份好好地既工做？

媽：「老豆呀，你唔好咁勞氣啦。
勇呀，你咪就下個老豆囉。」

可勇：「喂，阿媽，我而家去殺人咩？我咁大個仔唔可以揀架？」

爸：「揀揀揀，我以前咪比你揀，最後咪揀左入去坐囉，仲爭小小揀到你大佬份工都冇埋，薛可勇，你都識講你幾多歲人啦，你個腦係咪塞向左走向右走左呀？咳咳。」

我：「爸，唔好咁啦，勇你換衫出去行下先。」

可勇：「得啦。」

可勇講完就行左入房，而阿爸就火力全開咁繼續鬧，但鬧黎鬧去我都唔知到底發生乜野事。

五分鐘後，阿爸終於停一停飲啖水。

可勇換完衫，就打算出街，臨走之前，仲細細聲講左句

「痴向左走向右走線。」

唔講都仲好，一聽到呢句野阿爸又好似咁電兔咁追住可勇，見可勇行左入電梯，阿爸仲好似用盡身上最後一度力咁大叫一聲：

「我痴向左走向右走線？你要去做倫敦金呢亭呃人衰三世既工，仲痴向左走向右走線呀HiHi仔。」

聽到阿爸Hi可勇呢句，我感覺到好沮喪，但沮喪既原因我仲未搵到出黎，我應該要安撫左阿爸呢個活火山先。

我：「爸做乜事呀，阿勇佢要做果行咩？」

媽：「禽晚勇仔打電話比個朋友，好似係以前同佢細個一齊玩果個阿栽，兩個傾下傾下，果個阿栽好似話叫勇仔跟佢做，你阿爸一聽到就鬧，鬧到勇仔走左出去成晚冇番黎，今朝你仲問我有冇叫勇仔飲茶，我咪踢鬼你叫你咪鬼問囉。」

爸：「做果行，冇個好人架！
你細佬出番黎冇耐仲要走去做，一陣呃人又比人拉番入去，好地地搵份送貨唔好咩？」

我：「咁可勇可能都係想搵多個錢，等屋企鬆動小小，你地又可以安樂下掛。」

爸：「搵多個錢定呃多個錢？成日睇報紙都見到苦主去追數去話比人呃，呢種錢搵到都係陰質錢黎架，分分鐘害人一世架！」

媽：「好喇好喇，你面都紅埋喇。」

我：「好喇，我打比可勇叫佢唔好做。」

爸：「唔使叫！
佢要做就唔好番呢個屋企。」

講完，阿爸就走番入房，好大力咁閂左房門。

我同媽坐左喺廳，一時間完全唔知點算好。

我：「阿爸真係好嬲。」

媽：「係，不過你地體諒下佢，佢呢幾排已經講多左好多野，只係勇仔一時唔小心又激嬲佢。」

我：「媽，爸有冇同你講佢舊同事球叔既野？」

媽：「有提過，呢個球叔同你阿爸以前好好朋友，佢地有三個同事加埋你阿爸四個人，以前出哂名係佢地環頭捉賊就最叻既，喇你阿爸啦，阿球叔啦，仲有個興叔，仲有個你應該都識佢。」

我：「我識？邊個呀？」

媽：「果個乜鬼野周常得丫嘛，你冇聽過咩？」

我：「我點會識？」

媽：「咪就係果個……
…….」

阿媽打算繼續講，呢個時候阿爸又行左出黎走去廁所，我地兩個即時嚇到走開左，阿媽就出去打麻雀，我就繼續訓多陣。

第二朝見到阿媽，大家都唔記得再講呢件事。

可勇跟住兩晚都冇番黎，隔左一日，我約左可勇落發發食個快餐，當然同時要傾傾點拆掂阿爸呢單野。

點知可勇劈頭第一句就咁答我：

「哥，點拆呀，佢都唔聽人講，我唔理阿爸呀，我工都見埋喇。」

我：「你工都見埋？阿爸話你要做就唔比你番屋企呀。」

可勇：「唔番我咪去阿栽度訓住先，阿爸根本冇問我點諗，我幾多歲人呀，監都坐過，仲當我係細路呀？我一出番黎就搵工，份份工問我之前做乜，我咪話坐完監出黎想重新做人囉，跟住就九成冇電話覆。」

我：「其實你出番黎都係幾日，點解唔休息下諗清楚先再搵份工。」

可勇：「幾日？哥，我喺入面浪費左一年喇，你估真係好似電視劇咁個個坐完一年都會讀個學位出黎呀？我喺入面日日唔係食就訓，一係去洗衣房做野，再唔係聽埋班死道友吹水點樣出黎行一個打九個，呢一年我乜都冇做過，我想追番我冇左既時間。」

我：「但好多野都急唔黎，就算你去做阿栽果度……
…..。」

可勇：「哥，我去睇過亦都了解過，阿栽果度就係搵快錢既地方，入去填張野，上幾日堂就可以開工，連我坐過監果樣野阿栽都幫我搞掂埋。」

「最緊要，係有得搏又唔犯法，有乜唔好？」
可勇一邊食佢個煎蛋免牛飯一路同我講。

我：「阿哥明呀，但係….阿爸真係好嬲呀。」

可勇：「哥，我知，阿爸隻腳唔方便都咁樣衝出黎鬧我，其實我知我係激到佢好嬲，但我可以點？我讀書唔多，英文又唔識，細細個放學就去左井上村跟個朋友索天拿水，個身一有錢就一支一支珮夫人撈可樂咁倒落肚，成世人乜都唔識，入去坐一年最大得著就係比我諗清諗楚唔好再浪費時間，搵個機會搏一次，等阿爸阿媽唔使成日靠阿爸份賠償過活，搞到過時過節想去下旅行都唔敢。」

我：「阿爸有冇同你講球叔既事？」

可勇：「冇，但阿媽講左，所以我都明阿爸點解咁鬧我，佢日日冇野做就係睇報紙，放出黎呢幾日我成日見到佢一路睇就一路細細聲講野，又話呢條友咁就錯，果條友咁做又冇錯喎，阿爸個世界觀分得太清楚，呢十幾年佢根本唔使接觸外面既世界，樣樣野都係非黑即白，佢唔使向人交代，佢唔使睇人面色又或者係顧下自己既朋友網絡，因為佢根本就冇。

所以我知道如果要由佢去贊成我做呢份工，根本係冇可能，我寧願自己做到成績，可以比到好既生活佢，到時先慢慢解釋佢知。」

講到呢度，我先知道原來可勇一早就諗哂所有野，佢亂黎唔識諗，根本只不過係阿爸既主觀諗法，其實我都覺得冇錯。
呢個世界上，一個個體，又點解要成日比其他個體影響到自己本身既思維。

諗到呢度，電話突然響，我望一望來電顯示，係以娜打黎。

因為之前以妮果次既事我冇應到以娜，所以呢個電話我有小小唔敢接。

但唔敢，最後都係要接，因為我已經唔知佢仲有冇機會打比我。

我：「喂，妳番左黎喇？」

以娜：「係，你之前去過醫院見過以妮同Grace咩？我Msn叫你你又唔應我？」

我：「我行開左呀。」

以娜：「你唔好扮野啦，我用另一部電腦入過你Msn，轉頭比你撞番出黎喇。」

比以娜咁講一講我先醒起，果日同Yoyo阿栽傾佢地做金既野傾得興起，真係斷過線但我之後自己再入番，我果時仲以為係斷線，完全冇為意。

我：「我…唔係呀。」

以娜：「唔乜野係呀薛可正，我家姐有事我第一個就搵你，但你就避我，到我叫Grace解決左個問題，你仲走去探我家姐替死呀？」

我：「對唔住，以娜，因為我見妳Msn度封….」

以娜：「仲有呀，你無啦啦做乜走去我公司停車場望下望下？人地問我你係咪傻架！」

以娜咁講，我當堂起火，人地？條死雜種呀下？而家好似拎正牌頭咁鬧我好去搞人啦！

我：「邊條HiHi咁小氣同你告狀呀？兜口兜面果時又唔敢同我講，仲懶好禮貌咁，我Hi佢老母你叫佢食屎啦。」

以娜：「同你講禮貌就要叫人食屎，你成年人黎架，我同你感情既野你就打比我同我傾，唔好再做埋哂一堆無聊小動作去搞人，搞到番黎我呢邊我覺得好醜呀。」

比人鬧無聊、令對方出醜、可唔可以成熟小小，呢類說話通常都好似催化劑，一對情侶如果處於分手邊緣，又或者係已經成功分左手，呢一類咁眼熟既幫新歡講說話情景，係最容易將件事愈搞愈大。

我：「我無聊呀，係又點呀？我鐘意做乜就做乜，我而家乜都冇，怕乜呀？」

以娜：「我打黎就係要鬧醒你，薛可正，係你一路以黎唔聽我講我想講既野，係你一路扼殺我地既未來，係你放棄我地呢段感情，你可以繼續唔自覺，你可以繼續覺得自己冇錯，但麻煩你，唔好再黎搞我，或者係我既朋友。」

近乎一刀兩斷既說話，基本上已經令我冇野可以反駁，但我個心依然係好火滾，我唔理原因，我只係想報復，起碼，我要令張以娜你即時收口。

我：「我就算要搞佢妳都阻止唔到我啦。」

以娜：「我唔該你收歛下啦薛可正，你係一個朝九晚五既打工仔黎架咋，你當自己陳浩南呀，我真係好憎你而家咁呀。」

我望住眼前睇住我鬧交既可勇，再聽住電話入面以娜傳黎既說話，我唔知腦閉塞定係短暫弱智，我竟然講左人生中一句最白痴既說話。

「得！
我就搵人斬死個HiHi！」

我講完呢句說話就收左以娜線，然之後就好向左走向右走嬲咁走左出去，可勇喺我後面追出黎，我一路行，佢就一路喺後面跟住，直到走到商場上面個天台度。

天台上面既一個角落仔，有一幅好大幅既象棋棋盤喺度，我同可勇細個就成日喺呢度玩。

我坐低左，一路諗自己頭先同以娜講左句乜野說話，好快，我就已經好後悔。

而可勇，就一路都冇出聲咁企左喺我隔離。

我：「可勇，我咁講係咪好向左走向右走低能。」

可勇：「係，感情既野，再唔願意都好，都應該試下好黎好去。」

我：「我知喇，唉，我番屋企喇，你有野就打比我。」


跟住既七日，我都好似一隻龜咁縮埋喺屋企，唔敢打比以娜，亦都冇搵任何人，但同時，話覆我既Marcus一直都冇覆到我。

而呢幾日，阿爸開始日日行出黎望住我好似想我講野比佢知咁，阿媽亦都向我打聽可勇既消息，我呃佢地話可勇同阿栽成班朋友去左大陸玩幾日。

而事實上，可勇已經正式跟阿栽去左番工，佢打比我話要上三日課程，當中要學既野都係間公司入面班高層所教既實戰理論，可勇話自己堂就上完，前日已經正式開工。

喺呢度，就叫阿栽間公司做「宏訊」
先啦。

今日下晝冇乜野做，就打比可勇睇下佢做成點，可勇話份工有度好，隨時可以搵朋友傾計，只要個樣扮到好似傾得好開心好投入咁，個阿頭唔行埋黎都唔會知電話入面既到底係咪你朋友。

我：「點呀，搵客搵成點？」

可勇：「悶到飛起呀，阿栽已經算好，比左一份以前既客電話我，等我打得有目標小小。」

我：「以前既客？即係乜野？」

可勇：「咪即係已經爆過倉又或者係中途拎左錢走果種囉，難度係有呀，但起碼知道佢地有睇下金市都好做小小丫。」

我：「咁你學左幾多野呀？」

可勇：「唉，記到我HiHi呀，乜野陰陽燭、乜野二百五十天平均線，又要記埋哂乜野金銀潤交易處幾多號，我以前都唔睇財經既，冇啦啦要記一堆咁既野，點記呀？」

我：「咁你同客吹乜野？」

可勇：「勁吹二四六囉，阿栽話我咁先好呀，等佢地冇乜戒心以為我呃水吹。」

我：「咁都幾好，你既決定真係冇錯，起碼你自己開心先。」

可勇：「不過呢度好鬼多成日出鏡果類既高層，丫，有一個仲成向左走向右走日望住我，第一次阿栽循例介紹新仔咁介紹我比佢識，點知佢話我好面善，跟住就成日望住我。」

我：「邊個黎架？基架？」

可勇：「本來唔知，再問番同事先知，佢地話佢成日上電視，叫周常德。」

周常德？咪即係阿媽講同老豆舊時同一個環頭，大家都好捉好多賊果個周常德？

我：「下，呢條友個名阿媽講過喎，話以前係阿爸同事黎，你個樣又唔似阿爸丫，會唔會係佢認得你個名呀？」

可勇：「又會咁都有，不過冇所謂啦，唔通走過去問人係咪識我咁向左走向右走唔要面咩，同埋我唔比得阿爸知我而家番呢度，唔係佢爆血管都有份，諗諗下都係避一避果條友好小小，一陣佢原來同阿爸平時有飲開茶我就瀨野。」

我：「咁緊係啦，阿媽問左我幾日喇，我話你番左深圳玩，媽話番大陸玩乜野要玩幾日咁耐，你自己番黎同佢解釋喇。」

可勇：「得啦，我打算番屋企見佢地果時先度下點講。」

我：「仲有呀，記得唔好放工即刻番去，換左套老西先呀，你知你十年唔著一次，阿媽阿爸一望就知乜事架喇。」

可勇：「唉你講起我就覺得條狗帶勒到我好向左走向右走唔舒服，喂做埋野先，唔講喇。」

如是者又過左個幾星期，呢個幾星期入面，我又係如常好似一隻龜咁喺屋企訓覺，阿媽知道我舊公司果度手尾未搞掂都冇問我有關既事，而以娜果邊呢，我就只係日日開住個Msn睇佢有冇上線，但佢睇黎仲好似仲封左我，我一次都冇見過佢。

我成日都覺得，好似仲欠一個真正既結局，我同以娜仲未完結咁。

可勇仲未番屋企，仲忙到成日搵唔到人，而我同Yoyo玩Msn果時佢話我知可勇好勤力，日日打電話搵客之餘仲學人睇圖表講理論，做左差唔多兩個星期，已經可以喺唔識財經金融既人面前扮到專家咁。
我問Yoyo真係有咁多人唔識又放錢比佢地開戶口架咩？Yoyo話我知十個入面有八個都係識股票，跟住一聽到個金字就會信到十足，問題係佢地有冇空閒錢拎出黎咁解。

不過龜縮呢兩個星期我喺屋企都唔係完全唔做野，以前睇報紙我會睇剩份財經，而家呢，我就連財經都睇埋，開頭睇都唔知佢講乜，但睇左兩個星期開始明有小部份係發生緊乜野事，例如藍籌，又或者係乜野叫創業版。

我慢慢感覺到自己開始放低過往二十幾年黎枯燥乏味既觀感，準備學習一個又新奇又未見過既世界，儘管我而家只係每日睇多左兩版報紙咁大把。

我已經冇左好多野，唯有係走入果個世界，我先可以用最快既時間去搵番我失去左既野。

兩日後，我既大假終於放完，今次我揀Marcus既返工時間走左上公司，準備黎一個解決。

打開電梯門，兜口兜面見到既當然係Ceci條八婆啦，循例佢又想叫住我喺門口等等，但我啋佢都傻的嗎，行埋去佢枱前面，自己拍一下個暗門掣就行左入去，Ceci喺我後面追黎，公司入面，除左有小量同事同埋一班清潔阿姐之外就冇人。

我直接行去Marcus間房，中途見到Jeffrey行出黎，我企喺度，微微笑咁望住佢：

「喂溫世男，你點做野？上次你通傳Marcus又話好快覆我，到而家我放完大假都未覆？」

Jeffrey：「正哥，乜咁早就上黎出糧呀？一早準備左比你啦。」

我：「我要見Marcus，你唔好玩野。」

Jeffrey：「話要玩野果個係你，不過你放心，我已經問過商業罪案果邊，佢地話如果你一用公司客人電話黎玩野，我地就可以報警。」

其實呢種環境大家都係旨在串黎串去，十成有九成都係得個講字，但當我正打算Hi番Jeffrey之際，大門外面有人行左入黎，我同Jeffrey同時望一望，原來係Marcus番左黎

「正，跟我入房。」

我見到Marcus個樣面有難色咁叫我，而同一時間，Jeffrey又好似好得戚咁，我冇理到條HiHi，跟Marcus入左房。

入到房，Marcus放好佢既行裝，擰轉頭，好有禮貌咁遞一遞手示意我坐。

我坐低，但已經忍唔住要向Marcus問我想佢答我既野

「Marcus，果間運輸我真係唔識架。」

Marcus點點頭，冇講野。

我：「呢十幾日你地有冇報警？我記得之前係喺Office見到呢間野既傳單先順手搵一間，而家仲搵唔搵得番佢地？」

Marcus：「正呀，你跟左我幾耐？」

我：「下年三月十八號就九年。」

Marcus：「九年，日子唔短呀，你覺得我對你點？」

我：「冇你我學唔到咁多野，Marcus，無啦啦點解咁講？」

Marcus：「上年開始，自己爛賭，學人炒大期，一渣就幾十幾十咁玩，渣完又沽沽完又渣，玩左一年左右，埋單輸左四百萬。
年頭你咪問我點解唔租埋隔離個單位既，我答你未係時候，其實係根本冇錢。」

我：「但公司生意幾好，西班牙果邊仲有新既訂單。」

Marcus：「係有單，但唔係成日收得哂所有數，加埋我有一部份數係篤手指，一輸左兩星期就要找數。
後來你都知我同Jeffrey屋企係世交黎架啦，Jeffrey阿媽就話主動幫我，就當係入股公司既錢。

Jeffrey知道左佢阿媽借左錢比我之後，知道自己有得話事，第一個就話要炒你，我講左好多次一定要留你。

外面睇所有人都以為我仲係老闆，實際上我就日日比人渣住條頸，唉，都係個賭字累事。」

講完，Marcus對眼已經紅哂。

我：「運輸單野係Jeffrey擺我門？」

Marcus：「嗯，上一個月，我比人追我一條成百萬既數，哈哈，日日輸下輸下，都唔知自己原來爭人咁多錢，我冇錢還呀，今次Jeffrey代佢老母同我傾，話可以再借錢比我週轉代買公司股份，但加多個條件就係一定要炒左你。」

我：「所以間運輸失蹤既事你地根本冇去追究，因為根本唔使追究，貨係公司既，只要你地唔報警，就算我真係搵到間野都冇用。」

Marcus：「正，對唔住，我個仔喺加拿大都仲未畢業，我為家人…我知我自己好自私，但我真係冇辦法，最令我內疚係，佢地要用呢個方法黎炒你，令你冇左公司果份公積金。
你跟我咁耐，我乜野都做唔到，我只可以選擇同你講出真相。」

Marcus口中既公積金，就係我入呢間公司果時因為仲未有強積金，公司合約有寫明我地做滿幾多年就有若干既獎金之類，到後來有左強積金，Marcus都決定依照番以前公積金既計法去計我地既年資黎保障我地，更好既係，強積金公司同時都會供比我地。

我冇計過我既公積金有幾多，但上年明叔退休，佢做左十幾年，雖然人工唔高，但走果時都拎左十幾萬。

之後Marcus拎左張支票出黎，銀碼係二萬蚊。

「正，呢張係你承認出錯既信，如果你簽左，公司就會正式炒你，佢先會應承過數落我度，呢張票係我對你既補償，我知係好少，但希望你幫幫我。」


爸：「好好好。」
真相大白，糾纏左我幾個星期既事終於有一個真相比我知道左，問題係，面前既野我應該點揀？

明叔雖然年資長過我，但人工比我低，我本身又有其他獎金會計埋比率加埋落份公積金度，我個心度諗，廿萬應該都會有掛，就當住係廿萬先。

如果我幫Marcus，其實都唔可以叫幫，本身我自己老早就比Jeffrey擺左我門，而家只不過係Marucs同我講真相，我唔去揚出黎以確保佢借到錢。

但廿萬，我眼前既係我應得既二十萬，只要我唔應承Marcus，出去同Jeffrey大Hi一場，跟住搵埋間運輸既資料，拎上勞工處又好，拎上平基會都好，影印多份拎埋去差館喇好未，我相信我好大機會會拎得番唔止二十萬。

但望住眼前既Marcus，我好似見番差唔多九年前既佢，果時我仲係一個乜都唔識既小朋友，係佢帶我去買一套似樣既西裝，亦都係佢我先有機會第一次坐Benz。

---Advertisement---





我十八歲之前覺得天下間最好味既野食係發發既免牛飯同置樂既粉仔，係Marcus帶我去要會員先入得既上海總會，教我如果要食上海野，一定要叫津白食。

二十歲生日果日，Marcus帶左我去置地，送左我人生第一對要二千蚊既皮鞋，最後呢對鞋我著左幾年，爛左又搵人補爛左又搵人補，最後個底搞到好似鐵甲威龍咁又釘又扣我先冇著，但都珍而重之咁將佢放好。

帶我同以娜入馬場既貴賓廳，有房比你食飯，有個平台仔比你睇馬，出面仲有幾條友係專為你地落飛，果日心情真係太好，我亂咁買輸左成千蚊，最後Marcus知道左仲比番我。

阿爸話人地非親非故對你咁好，你應該要珍惜。

我好珍惜呢個老闆，有時仲當左佢係我第二個阿爸。
往事一幕一幕咁經過我眼前，我望住Marcus，覺得佢而家已經好慘，要佢喺我呢個比佢帶大既小朋友面前流眼淚，情何以堪？





我仲後生，我仲有時間，我覺得自己有能力去搵番我本來所擁有既野。

猶豫左三分鐘，我拎起枱面支筆，簽左我人生之中最重要既一個名。

二十萬，暫時再見喇。

簽完個名，我拍一拍Marcus，跟左佢咁多年，可以幫到佢既就係得咁多，張票我冇拎到，雖然我而家已經剩番唔多錢，但再多二萬蚊其實幫唔到我乜野，反正型開，就型埋落個尾度。

Marcus成眼紅哂，我叫佢唔使送我出門口，有時間我地飲茶再傾，佢好感激咁攬左我一下，突然間我覺得自己冇左個好老闆，但多左個好朋友。





行出間房，可以想像就係Jeffrey已經拎定香檳慶祝我終於辭職，佢認定我會簽果份野，而事實上我亦都真係簽左，大局已定，我冇再出聲，一路唔理Jeffrey講野，直到出埋我份糧我就離開左。

行到去電梯前面，喺塊鏡度我見到Jeffrey陰陰咀對住我笑之外，仲見到Ceci條八婆好似當唔識我既咀面，電梯門打開，我終於忍唔住擰轉頭行埋去Ceci度指住Jeffrey講：

「妳條八婆早兩個禮拜唔係同我講佢好向左走向右走串好向左走向右走冇用咩？個人中文又唔得英文又唔好都唔知點解會比咁多錢請佢番黎咩？而家佢係老闆喇，你自己去問佢啦，八婆！」

講完，入電梯，望住Ceci個口好似吹氣公仔咁合唔埋，我真係覺得好向左走向右走過癮。

有仇不報，非君子也。

行落樓下，覺得成個人都鬆左一下，之前成日比公司既野搞到負能量太多，而家解決左，反而感覺好左好多，打比可勇，點知一打就飛去留言，再打又係留言，冇辦法，打比王力維，因為我仲有一樣野想問佢。

我：「喂，忙緊乜？」

王力維：「仲有乜丫，比阿頭卒完數囉。」





我：「喂我份工冇做喇，今晚出黎，有小小野想搵你傾。」

王力維：「咁快冇做喇，今晚呀，得啦得啦，我同我條女講聲叫佢自己番屋企食住蕉先。」

我：「喂，順口問一問，做你而家果行，中五學歷夠唔夠照？」

王力維：「中五？你講笑咩，你幾多年冇睇出面既招聘廣告呀？中五去見看更都未必請啦Hi你。」

我：「唔係呀下，喂中五加多年出色既工作經驗喎。」

王力維：「唉今晚先傾啦，而家電話我都唔知點同你講。」

「Do！
Do！
Do！」
電話突然有第二條線打黎





我：「喂咁今晚講，有電話入。」

我轉左條線，原來係阿勇，佢喺一個背景好嘈既地方打比我：

「哥，可勇呀，我頭先簽左第一個客喇，收埋個客張廿萬既票喇！」

我：「咁叻仔？你而家喺邊呀？」

可勇：「元朗大榮華，條友圍頭佬黎，晨咁早就同阿栽亞太區有一天成為亞太區入黎見佢。」

我：「咁而家有乜野搞？」

可勇：「拎埋份野番公司，兌埋張票如果入到數，今晚個戶口就應該可以做野架喇。」

我：「咁做完野今晚去飲野丫，我約左王力維呀。」





可勇：「唔得架喇，如果個戶口郁得我今晚就要開始睇市，成廿雞呀，阿栽話好運既一晚可以炒佢成皮野佣架。」

我：「有冇咁向左走向右走誇呀？不過冇所謂啦，你今晚比心機做呀下，不過番屋企果度個時間自己度下，我就黎頂唔住架喇。」

可勇：「知喇，喂唔講喇哥，我要打電話番去比阿頭話搞掂左。」

可勇收左線，我望住我手上面果張萬幾蚊既支票，再諗番佢話一晚好運可以炒到一萬蚊佣，我覺得有小小糾結。

夜晚，又約左王力維落酒吧。

王力維：「喂正哥，呢壇野呢，我想問，你想做我果行呀？

我：「好向左走向右走奇呀？而家比舊公司雞左，錢又得番幾皮，個個月要供樓架大佬，緊係要快手搵野做啦。」





王力維：「Hi咁你搵番你果行咪得囉，你咁多年經驗。」

我：「鬼唔知，但走果時簽果份野講明年半內唔可以做同類公司呀HiHi。」

王力維：「喂你有冇咁向左走向右走蠢呀，成廿皮你唔要，仲要簽埋呢類咁既不平等條約？幫人唔係咁幫呀下？」

我：「唉你咪理我啦，我問你果度你又問番我？」

王力維：「我果度唔係唔得呀，但一來壓力真係好大，二來你得中五，入到去個個都係大學生，雖然好多連英文都講唔好，但香港地有個學位就真係有個學位，點都有小小分別架。」

我：「唉，Hi那媽唔通真係要去老麥炸薯條？」

王力維：「你頭先講到可勇果邊咁掂，其實呢…」

追逐左一大個圈，花耗左唔知幾多心力體力，王力維終於問左一句我放左喺心度好耐既說話

「正，點解你唔諗下做倫敦金？」

比王力維咁樣一問，我即時唔知點答，因為一路我個心都係比阿栽同Yoyo所講既野吸引到，大佬，一晚搵一皮，甚至係幾皮野既工，以我咁既學識，除左拎把刀去搶之外仲有乜野可能？

但阿爸既反應一早就令我打消左呢個念頭，我唔知點解佢咁憎人做呢一方面既野，我知道佢耿直既性格，知道佢一向以自己唔會呃人唔會搵人笨既優良品德而自豪，但可勇果次講得冇錯，阿爸而家幾乎已經係一個退休人士，佢冇包袱喺身，佢唔需要為前途打拼，唔需要為工作上某一種人士關係而費神。

但我唔同，我啱啱先冇做一份我做左差唔多九年既工，我所有既本領都喺呢份工入面，唔做呢行我直情覺得自己好似去左個懸崖前面咁，一念天堂，一念地獄。

加上而家可勇做左冇幾耐已經好似有小小成績，我呢個細佬以前只不過係食玩訓，都咁快可以上手，如果我入到去，會唔會有更高既成就？呢一行，會唔會就係我既天堂？

但再諗真小小，如果比阿爸知道我同可勇都逆佢意一齊做呢行，我完全估唔到佢會有幾嬲，果晚喺公園大家傾既野就好似煙消雲散咁。

一時間我真係渣唔到主意，王力維見到我個樣愁到冇得再愁，又再同我講：「點呀？驚你阿爸果邊呀？」

我：「緊係驚啦，你知佢身體一向唔係太好，如果仲咁激佢，我都唔知會點。
到時可能未搵到錢養佢就激死左佢先。」

可勇：「所以你話，你阿爸咁多年有冇接過你放工丫？」

我：「傻的嗎仲細呀，仲要接放工。」

王力維：「咁咪係囉，你日日著住西裝出門口，佢點知你係番以前果間定係做金呀，你自己醒目小小將所有唔見得光既野收好佢，你阿爸又點會知呀？」

我諗一諗，喂又係喎，我只不過係做一個小小既Agent，又唔會上電視，阿爸又點會咁易知道？講下講下我又覺得行得通，跟住王力維仲以一個淫笑表情再繼續同我講：

「仲有呀，啱啱我仲諗到一條絕世好橋。」

我：「得得得，講埋黎比我聽下。」

王力維：「我公司一向有賣舊客List比我地，而我手頭上亦都有好多有錢投資但剩係識買基金做定期既大客，你入左去做，我就靜靜雞彈哂呢類客既料比你，你集中目標，火力全開，正所謂一雞兩味，兩邊都可以叫個客幫襯，到時搵到既錢，你七，我三，如何？」

我諗左一下，真係覺得呢個係一個非常好既辦法，間公司入面已經有熟人，見工一定唔成問題，可勇又喺入面做緊，加埋阿栽同Yoyo，而家仲有王力維所講既一堆有錢Target，呢次，仲有得輸？

「好，殺你。」

同王力維講好之後，番到屋企，我就喺Msn開左個聊天室加左可勇、阿栽同Yoyo入黎，但我由兩點鐘開始等，等到差唔多四點佢地都未有反應。

我等到半夢半醒果時，先見到Yoyo傳黎震動。

Yoyo：「嘩正哥，好悶呀你？」

我：「等你地好耐喇，今日好忙呀？」

Yoyo：「今日好玩啦，美國市一開隻金就玩過山車咁，勇哥今日好彩呀，個戶口郁得切，我地幫佢喺600蚊附近既位一見到價就渣佢五手，上到605蚊左右先平，成晚上上落落有賺有蝕，勇哥個倉賺左三皮幾，佢自己就炒左成六七十張單呀。」

我又問番果個傻的嗎問題：
「咁即係搵到幾多錢呀？」

Yoyo：「手續費二百蚊一手架，我地逢五十張就跳bar即係有小小獎金，佢六七十張就…今晚搵皮半野左右啦。」

我：「皮半？港幣一萬五千元正？」

Yoyo：「係呀，唔通美金咩。」

HiHi，咪即係我一個月人工？雖然我知道係好唔應該，但果一刻我真係有唔止少少妒忌可勇，點解呢個機會唔係我既？點解我要番工比人擺門仲要炒埋冇得補水，可勇佢番左兩個星期工就可以一晚搵萬五蚊，個世界到底係點操作？我以前學既價值觀到底係咪已經冇用？

呢個時候，可勇突然出聲：
「哥，你搵我呀？」

人就係咁虛偽，我幾妒忌都好，都要即時變番一個好哥哥：
「叻仔喎，一晚搵咁多。」

可勇：「邊係丫，係阿栽個衰仔同Yoyo幫我之嘛。」

我唔可以再等，我唔想再哂時間去諗呢個我根本已經一早有既決定

我：「可勇，你地公司請人使唔使有乜野要求，我想去你地度做。」

Yoyo：「冇要求，弱智人士如果唔會講講下野流口水佢地都請。」

我：「有冇咁誇？」

Yoyo：「呃你做乜，隔離組有幾條席夢思既行為咪好似低能咁，日日開工化到日本藝妓咁，影衰哂我地呢班專業人士呀。」

我：「乜春野叫席夢思呀？」

Yoyo：「席夢思賣咩架？床單囉！
果幾條女乜都唔識架，果日仲問我渣貨過夜要比息定沽貨過夜要比息，基本功都唔識，搞咩丫你話搞咩丫。」

我：「咁我即時番工有冇問題架？」

可勇：「我諗就應該冇喇。」

正當我有小小覺得順利之際，突然阿栽一個出現：「唔請得呀正哥。」

阿栽突如其來既一句，令我地三個都好驚訝，我就更加係有小小失望。

可勇：「唔向左走向右走係呀，你又話乜人都請既？」

阿栽：「唔向左走向右走係呀，我地呢組人太多喇，早排暑假Yoyo個八婆幫我請得太多人，但多數又係傻仔，阿頭有小小詐型，呢個月又請得太多人，而家我地組果條船都坐到爆哂，阿勇你自己今日都要逼到走入我房搵客，你都知架。」

Yoyo：「唓，又係你話果排冇乜人叫我幫你上便利登大張小小廣告請多班人番黎，輸人唔輸陣，最緊要人多，而家又話我。」

可勇：「咁有冇計呀，阿哥你等唔等到下個月？」

下個月？我一秒都唔想等。

我：「手停口停，有得快就緊係好啦。」

阿栽：「咁辦法唔係冇既，正哥你唔跟我果Team，我射你比隔離Team番囉，我同業仔講聲。」

我：「咁有乜分別？」

阿栽：「我地呢一組叫E組，E組入面就分四條細Team，四個阿頭就分別係我阿栽，仲有三個一個叫業仔，一條中女就叫Gini，仲有個四眼仔就叫大芬。
四個阿頭就四個風格，你地有倉既初頭就多數佢幫你做單，佢係技術派既就肯定要用間尺度哂乜春五十天平均線，覺得啱價先叫你入市，但呢亭多數都係唔夠錢開飯多。
我就係絕對HiHi型，一有倉見位就炒，但求轉身就不求賺錢，總之佣多為目標，至於阿業仔就乜都有小小，有時跟下圖就有時望跟下油價，單就肯定冇我炒得咁狼架喇，你跟佢搵食都應該唔錯既。」

可勇：「哥呀，我見呢個業仔都唔錯，今晚阿栽去左打牌都係業仔教我做單。」

阿栽：「丫你講起打牌我唔記得Gini條賤婦仲爭我三千蚊未比，聽日追佢先得。」

Yoyo：「咁鬼少錢由得佢啦。」

阿栽：「散紙唔係錢呀死女，唔同team架緊係要收啦。」

可勇：「咁就咁話啦，栽，阿哥幾時見得工？」

阿栽：「聽日囉，聽日我好早就要番屋企呀，正哥，下晝四點上我公司搵我，有冇問題？」

我望住電腦笑一笑，我覺得新世界既門終於比我打開左

「冇問題，準備到。」

Offline之後我仲坐左喺電腦前面諗左一陣野，突然阿爸阿媽房門打開，阿爸好快咁衝出黎，嚇到我成個跳一跳，

阿爸一野衝入廁所，HiHi丫，原來屙尿咋下。

爸：「唉，年紀大真係煩，小小尿都忍唔到，咦正仔，你仲唔訓？又電腦度同人傾計呀？」

我：「係呀爸，你冇野丫嘛？」

爸：「冇，年紀大左係咁架啦，點呀你細佬有冇搵你呀？」

阿爸兩個星期以黎第一次問可勇既野，我又啱啱打算呃住佢去做倫敦金，一時間我都唔知點答。

「冇呀，佢去左阿栽度住，話等你下左度火先番黎喎。」

爸：「你同佢講，唔好行差踏錯唔好做錯事就番黎訓啦，係喎，你上次問左佢佢真係冇做果份陰質工架下？」

我：「緊係冇啦，佢而家仲搵緊工呀。」

爸：「嗯，你都早小小訓呀，後生仔捱咁多夜腎虧架。」

望住阿爸番入房既背影，我覺得好難受，我想你同阿媽都有好日子過，但偏偏用既方法係你最討厭，如果有一日你發現左呢個秘密，我希望你原諒我，做人，原來真係好多野都唔係自己可以選擇。


第二日，三點半我已經去到宏訊，呢個係我習慣，出黎做野，永遠都係早到早準備係最好，起碼比人個感覺都可靠小小。

我又再行入呢間有幾百人加幾十個電話既公司，阿栽帶左我入果個業仔間房，途中我見到可勇同Yoyo坐左喺佢地口中既船果度，每人都拎住一個電話，可勇向我笑笑揮揮手，我就回敬一個勝利姿勢比佢。

入左房，我第一眼就係見到幾條金毛仔坐喺度打NDS，果個業仔就掛住玩佢果缸魚，阿栽同佢交帶一聲個業仔就同我講左兩句，基本上都唔可以叫做見工，拎張身份証比佢，影印完叫我交多張相比佢就話聽日可以開工上堂，連我本身拎左堆履歷黎都唔使拎出黎，呢一行真係易入行得簡單，唔怪得之便利成日都有招聘係咁請人。

待遇好簡單，頭兩個月都有津貼，每個月有三千，屬自僱人士，乜野大假年假你諗都唔使諗。

行番出去，可勇同Yoyo都已經喺度等我。

我：「喂，我跟果Team間房入面點解有幾條傻仔喺度打機？咁都唔炒？」

Yoyo：「慢慢你就明架喇，請人果兩個月錢又係公司比既，唔好睇少呢亭傻仔，好多都會傻奸奸咁比佢簽到個大客番黎架，如果真係搵唔到客既佢會自己消失架喇，兩個月之後冇錢架嘛。」

可勇：「哥，落大家樂食野好冇？」

我：「你而家都行得開咁Free？好呀行啦。」

我擰轉身想走果時，咁啱隔離間房就有人行出黎，我自然反應咁避一避佢，跟住望一望佢個樣，我認得佢，佢就係阿媽同我講，阿爸既舊同事-周常德。

周常德冇望我，反而好友善咁同可勇打招呼，可勇向佢點點頭，之後就同我行左出去。

可勇：「唉，就係呢兜友，而家你入埋黎我真係好怕佢會踢爆我地。」

我：「咁阿爸都未必有同佢聯絡既。」

可勇：「所以咪就係話驚囉。」

我：「而家都定左囉，煮到埋黎先食啦。」

我同可勇食埋個大家樂就番左屋企，番到去果時啱啱係六點半，阿爸阿媽都坐左喺度睇新聞。

唔知係咪身有屎，今日特別怕同兩老有眼神接觸。

媽：「正仔，你喺唔喺度食飯架？食我就拿拿聲落多兩粒米呀。」

我：「食呀食呀，食完要早訓開…工。」
HiHi，原本諗住唔講住，等番多幾日先算，點知而家自己多口講左。

媽：「你搵到新工咩？舊公司果度點呀？」

我：「冇野啦，誤會一場，聽日可以開工囉。」

爸：「係咪呀，正仔，所以阿爸話做人堂堂正正，點會有事丫你話。」

我：「緊係啦阿爸，你講野我幾時都話係啱。」

爸：「都唔係啱哂既，堂堂正正，有時都要加埋彩數。」
阿爸講完就冇出聲，摸摸隻腳，拎起杯酒，對眼就繼續睇電視。

阿媽突然鬼上身咁彈起身：
「好加多兩粒米先，今晚冇乜餸呀，你唔夠就自己開罐焗豆。」

我：「得喇。」

食緊飯阿爸阿媽睇緊無線八婆劇果時，我襯廣告時間轉去有線個新聞台，點知咁啱講緊財經，仲要請左周常德做嘉賓，我想轉台，但同時我又想睇下阿爸既反應。

阿媽踢一踢我，單一單眼暗示叫我轉台，我扮睇唔到，仲縮開左隻腳，我既集中力，一路都放左喺阿爸既反應度。

阿爸一路望住個電視，一路都冇反應，照樣食飯，照樣飲酒，直到阿媽叫我：
「喂轉番個電視比我睇呀正。」

我轉番台，再望番阿爸，佢又好似同一個表情咁，反而係阿媽，食飯食到好似怒目金剛咁望住我。

其實我一路都好奇怪，阿媽成日都唔多敢喺阿爸面前提佢班舊同事，細個有時問起又唔比我地問，到我地大個左又叫我地唔好提，啱啱睇電視呢個周常德明明就係阿爸舊同事黎，點解阿爸好似小小反應都冇？

好明顯，佢地唔想亦唔會喺我地面前提以前既事，但原因係乜野？

食完飯之後我幫阿媽洗碗，阿媽襯老豆去廁所果時，好惡咁同我講：
「你係咪作死呀？我踢你叫你轉台你仲特登唔望我。」

我：「媽，其實乜野事，點解成日一講起阿爸既舊同事唔係要避開就要收聲？」

媽：「如果你想你阿爸開心，就好再問，特別係果個周常德，你阿爸已經忘記左好耐，唔好要佢諗番啦好冇？」

果晚我訓得好差，我諗左好耐都唔知點解，呢一樣野，就好似影響左我地屋企好多年，直接影響到我地同阿爸既感情，甚至係阿爸既一生。

但偏偏，阿爸阿媽就唔比我知。

第二日，一大早我就去到宏訊，不過番到去果時已經見到可勇同Yoyo都番左喺阿栽房傾野，但係見到可勇個樣佢應該係冇乜訓到。

跟住我就行左去業仔度，業仔叫我等左一陣，就安排我同其他好似新入職既人一齊去一間房，其他人有男有女，但個樣都好似好細個啱啱畢業咁，突顯出我好似特別老。

等左一陣，有條又高又瘦既人行入黎，佢入黎之後搵隻手指一指我地叫我地坐低，之後就好串咁望住我地

「嘩，今期新請既同事個個都好似係精英咁既樣喎。」
Auntie丫，一入黎就咁向左走向右走串。

「我叫做章文，係業仔果Team既，呢三日會係我教你地基本既倫敦金知識，有咩唔明可以問，但我未必一定會答。」

章文：「冇唔明我就開始，你地前面有疊筆記，自己分左佢。」

我一拎起果疊所謂筆記望望，亞太區有一天成為亞太區你個街錯字百出，影得又濛，呢種貨色有咩可能要黎教學用？
但唔通你第一日走去番工就Hi人咩，坐低慢慢聽啦。

章文：「倫敦金，一個廿四小時既黃金買賣市場，但多數波幅都係跟美國個市，所以一般我地有倉既同事都係夜晚先會做單，日頭我地就會拎黎搵客同跟番手頭上既客。

倫敦金既操作模式係以保証金形式，以槓桿原理去做投資，好簡單，而家如果你想投資一盎士既黃金，可能要拎到幾十萬出黎，但如果投資倫敦金呢，個客就可以用七千蚊保証金去認購一手貨，再入市場買賣，而每一手貨，市場上賺蝕一蚊，個價值都會係美金一百蚊，即係七百八十蚊美金。」

旁邊有個金毛仔問：「咁即係點？」

章文：「問得好，我預左你唔明。

即係話，如果你搵到一個客比十萬蚊你，你每一次入市都用七萬蚊買十手貨，如果呢十手貨佢市場上每賺一蚊，即係個客個戶口就會賺七千八百蚊，你賺多蚊，佢就賺一萬五千六百蚊喇，反之亦然。」

金毛繼續問：「咁如果蝕呢？」

章文：「哥哥仔，冇讀書呀？唔知反之亦然點解？」

我：「咁如果一個十萬蚊既戶口一次入十手貨，風險咪好大？」

章文：「呢位哥哥有智慧小小喇，冇錯，所以一般十萬蚊以下既戶口我地都係大約三手三手咁入市，利潤控制果度可以做得好小小。

仲有一樣就係大家最關心既，如果頭先咁講，十萬蚊戶口一次入十手，大家會賺到幾多錢？我地每一張單既手續費係二百蚊，但金同股票唔同，股票一入一出都要比錢，但金呢，就一定要一出一入完成左，平左貨先需要收手續費，即係你渣左貨之後，一定要沽番出去，你先會有錢落袋，

我地公司有個獎金制，簡單小小講你一個月做到五十張單，就已經有一萬蚊，唔大洗既話夠哂你開支，所以呢一行係絕對唔難做，問題係你自己有冇決心做，努唔努力去搵客？」

聽完呢條章文咁講，唔知我發乜野神經，突然問左一句我唔應該問既野：

「咁坐你呢個位，我要做幾多張單，做幾多年先得呀？」

章文聽到我問呢句野，對眼好似有小小發嬲咁望一望我，跟住又故作輕鬆咁話：
「坐我個位就易啦，我做呢度都係三年左右，不過我另外係Bloomberg既期貨分析師，唔知呢個你又做唔做到喇？」

章文講完之後，個個都望住我睇我點答，我就當然係即時Stopla啦，因為本來我連Bloomberg係乜春都唔知，仲駁咀出醜咩。

串完我，佢又繼續講：
「金市同股票市場係完全唔同，股票放既時候要有人接貨你先可以放，但金就唔使，你想幾時放就可以幾時放。
同埋股票有開收市，但金市基本上係由全世界上面基本幾個大既交易市場去連繫運作，只要你有錢，廿四小時都可以入市同出市，唔會有乜野時間上既限制

渣貨，即係買佢升，相反沽貨呢，即係買佢跌。
每次當你渣左貨果時，例如渣一手，咁你想出市想平倉果時就好簡單，去沽番一手貨就得架喇。

每晚四點會係過市既時間，呢一度渣貨同沽貨就有小小分鐘，當你有貨喺手，如果持有直至四點之後我地就叫做過夜，渣貨既話每一手要比三十幾蚊息口，而沽貨呢就會有番三十幾蚊息收。」

一輪既資料，我根本連記都記唔到，但另一方面我又覺得，其實又唔係出面既人講到咁垃圾咁易做，起碼呢間公司真係有呢類既培訓比你，咁你自己唔去學都係你自己既事。

放午飯，可勇走黎搵我一齊食，食既時候見佢唔開心，一問之下先知原來佢個戶口禽晚蝕左五萬，即係來回扣埋前晚賺果三萬而家淨蝕兩萬，但個圍頭佬今朝已經打比佢Hi到可勇七彩蝦條姐姐咁。

阿栽：「Hi冇野既，大佬你一晚冇左佢兩皮野，佢Hi兩句都正常丫。」

可勇：「我冇野怕呀，我怕佢勾錢咋。」

Yoyo：「咁又係呀，一陣佢一勾錢就乜野時間都哂埋。」

我：「乜野都叫勾錢？」

可勇：「即係拎番哂戶口既錢唔玩囉。」

阿栽：「正哥。」

「嗯？」

阿栽：「頭先我Team有個細既去廁所聽到，章文喺廁所同業仔講你好串，我知道你以前做開管理，不過黎左呢度就點都要忍下，章文係業仔頭馬黎，你係佢果組，開頭始終都要靠佢，而家射左你比佢地，就算有乜野我都幫唔到乜野口，所以你自己睇住呀。」

我：「得喇，我知。」

聽完阿栽咁講，其實我仲未覺得有乜野大件事，因為由頭到尾，我都覺得入黎呢度只係借呢度既平台去做自己既生意，搵幾多都係靠自己努力，我使乜野靠呢條章文？

呢樣正正係以前八年工作經驗帶比我既錯誤觀念，呢個時間既我仲覺得，只要我努力，有乜野係唔得？我求安穩，但我從來唔覺得自己會輸比人。

直到後來我開第一個倉之後，犯左一個好大好大既錯誤，我先知道你身邊所有所有既人際關係，就算係一個你覺得唔起眼既人，佢都會有佢既好處。

第一日上完堂之後，因為可勇佢地夜晚仲要做單既關係，我就自己一個走左，走果時仲咁啱同另一個都係一齊上堂既同事撞到，佢叫Anson。

Anson，曾健武，廿二歲，中七畢業，十七歲開始用佢老豆個戶口玩股票，曾經一個月用股票幫佢老豆賺左八萬蚊，自此迷上所有可以賺錢既金融工具，數據派，擅長睇圖表。

Anson：「Hello正，我見你都好似幾熟呢行，你有研究開？」

我：「我冇呀，不過熟人介紹，平時有聽佢地講。」

Anson：「哦，其實唔係好難架咋，我今朝出門口前都睇過下張二百五十天線圖，今晚如果油價冇咩大上落呢，我估隻金有可能會升。」

我：「咁勁？」

Anson：「唔勁，其實圖表咪即係市場心態，如果比心機研究呢，絕對有跡可尋架，遲小小有時間我可以教你呀。」

我：「好呀，喂我呢邊坐961，你呢？」

Anson：「我番大埔架，好，聽日見。」

同Anson分開行之後，唔知點解我又唔想番屋企，我漫無目的咁行去新世界大廈果邊，之後轉左入都爹利街，坐左喺果條已經喺電影出現過唔少於一千次既樓梯度，望住一條大直路，我目無表情咁，坐左三十分鐘。

我當時感覺係適應唔到，以前我做既係實業，你比錢我我就安排貨比你，幾點開工，幾點收工，月頭出糧，平平穩穩。

但今日我見到可勇比圍頭佬鬧完之後個樣我覺得好無常，早一日仲開開心心話搵左幾多錢，點解今日就要驚佢要勾錢。
我以前只要比心機OT，我就會知月頭份糧又多左，但而家做金呢份，你完全唔知自己既付出幾時，又或者係會唔會有回報。

如果我可以好似阿栽Yoyo咁就話搵到食，一個唔覺得唔好彩冇客，咁我黎緊既生活點？我開始唔係懷疑自己既實力同恆心，我係諗緊自己夠唔夠運去做呢份工。

當時既我已經開始有一個小小既念頭，就係你地所有人既成就同得到既野大部份都係來自運氣，我而家既逆境只係因為冇運。

因為咁，我先仲可以維持到自己既自信。

發完勞騷之後我就番左屯門，一個人行番屋企，一個人去左樓下食飯，一個人去左百老匯睇電器，再一個人睇左一場戲，番到屋企，阿爸阿媽已經訓哂，我打開電腦，然之後就去左沖涼，沖完之後，我番到電腦前面，我見到可勇用Msn留左一句說話比我

「Yeah，追番四皮喇哥。」

之後佢就Offline，今晚我冇坐住電腦前面，我熄左全屋既燈，屋入面只係得番一盞神枱既燈，好紅好光。

全屋好靜，偶爾聽到樓下既車聲，又或者係阿爸既鼻寒聲，我坐喺度諗，原來我已經長大左，遇到挫折，我已經唔可以走番入阿爸阿媽度避難，呢一刻覺得好難過，難過到坐喺梳化度一直唔想番床，之後慢慢就訓著左，

好難過既另一個原因我一路都唔敢深究，

我好掛住以娜。

好平靜亦算順利咁上埋其他兩堂，到第四日，我終於第一日係正式番工，番到去同可勇佢地食埋早餐，一到九點半就數人，個個點哂名之後就開會，呢個時侯我見到隔離果個同事咦咦哦哦，都唔知佢講乜春，呢條友外表古古怪怪，個個都叫佢白咭。

白咭：「唉HiHi今日大芬開早，咪叫我呀Hi你。」

我：「你做乜呀？」

白咭：「今日大芬渣旗呀，你有冇做到行情呀？」

我：「行情？咩黎架？」

白咭：「你第一日番工呀？日日都要人起身講行情架啦，如果業仔就冇所謂呀，是但搵份報紙照讀就得，但今日大芬就唔同，佢傻的嗎架，爭D要人出埋閱讀報告比佢先肯收貨。」

行情？原來每日佢地都會由四個Team頭輪住開會，其實主要係講下果日有乜野動向，例如係之前一晚如果美股亞太區有一天成為亞太區左街我地要留意點同客人吹水呀，又或者係國際油價有乜野唔正常表現我地都會拎出黎講。

Team頭講完，就由當席既Team頭篤人出黎講已經準備好左既行情，講得好既就緊係比人讚啦，講得唔好就睇下邊個係當席Team頭啦，業仔冇乜所謂，佢從來冇呢種工作上既執著，佢見人講到就講，講唔到就由佢，Gini同業仔都係差唔多態度，阿栽就更加唔使講，佢番工基本上都係等夜晚炒單，行情？唔好向左走向右走玩啦，你鐘意既跳上船唱首愛火花佢都唔阻止你，

唯獨是大芬，因為佢一個高純度既金融人士，集股票牌外匯牌於一身，所以成日覺得自己專業過其他人，上佢早會講行情，你一定要好有準備先可以過關，所以果時好多人都有個習慣，之前一日查定如果第日係大芬開早會，就個個都唔番咁早。

但出奇地今日個個都準備得好好，,白咭亦冇比大芬抽中，逃過一劫。

早會開完，章文帶左我地幾個新人坐落船，一人比左部電話比我地，我，今日終於要試下搵客喇。

我地每人都有一張好多格仔既紙，每板都有一百九十八格，分上下兩層，每層有九十九格。

每九十九格上面就比你寫六個號碼，例如123456，咁我地就會由12345600開始打，之後12345601,12345602咁打，一路打哂呢組號碼就打另一組，不斷咁去做。

我打我人生第一個電話，章文喺隔離望住我，我覺得好向左走向右走尷尬。

「喂你好呀，我係宏訊打黎架，請問有冇興趣做個調查呀？」

「宏訊，乜勁黎架？」

「哦，係倫敦金買賣既公司黎既。」

「HiAuntie臭閪啦！
…咔…Do..Do….」

就係咁，我第一次搵客既經歷就完左。

第一日，我就已經打左八百個電話，公司會有一疊紙比我地做紀錄，個客所有既資料同埋你同佢傾既進度都會寫落去，呢疊紙，就係你喺呢一行既既貼身法寶之一，就好似太監條野咁，冇咩事就放好佢，盡量都唔好比人睇，冇人知會唔會有人偷你，亦冇人會有義務去幫你保管，呢一行就係咁，達者為先，唔好同人講個客係你搵先，而家比人搶左，人地會笑勁你點解你搵先個客都唔同你開戶口而同其他人開。

現實係呢一行既寫照，就好似一個鬥獸場咁，你只有一個人一雙手，呢度冇旁証冇規矩，你見到地下有乜野就可以執乜野去殺人，就算係一支指甲挫都唔會有人笑你–
如果你殺到人既話。

當然，呢一行唔係所有人都係敵人，亦唔係所有時間都需要戰鬥。

搵完第一日客，我既成績係拎左八個客既資料，入面有做銀行、電子、大陸開廠既、學生、警察同埋一個空手道教練。

收工果時我行入我地Team既房比業仔睇，點知章文一手就搶過黎睇，個樣仲有小小不屑：
「唔向左走向右走係呀下，成日拎得八個客？窄左小小喎。」

我望住佢冇出聲，因為我想等業仔講野，我想知佢既反應，如果佢係撐章文既，即係我入錯Team，Team頭同二佬都唔妥我，我只可以盡快轉Team，因為咁先唔會阻住我要搵我既目標，至於章文既挑釁，我唔係好上心，呢種口舌上面既攞彩對我黎講冇乜意思。

業仔：「八個？幾好丫，有幾個都仲寫得幾詳細。」

章文：「阿頭，而家低左咁多要求呀？」

業仔：「收聲啦死仔，同我出去搞埋果堆新戶口啦，仲有登廣告呀，今期Gini同我夾呀，去啦。

正，做得幾好呀，慣唔慣？」

業仔其實一路都係望住佢果幾部電腦去同我講野，感覺上佢似係一部機器多過一個有血有肉既人。

我：「幾好呀，係有時遇到真係識呢行既客就唔識應對。」

業仔：「咁就緊係架喇，慢慢黎…..咦，你等等！」
講講下業仔無啦啦衝左出房：

「喂白咭，東仔阿Joe，全部渣貨，油價無啦啦衝左十蚊上黎呀，你地既倉全部都夠錢，係咁意入五手搏隻金跟油價行，記得做番止蝕，驚唔記得就打落盤房叫佢幫你Set到價。」

業仔一講完，我就見佢叫果幾個同事即時打電話，唔使三分鐘就個個都話渣哂貨，之後唔使十分鐘，金價真係升左六七蚊，跟住業仔就叫佢地全部平倉。

十分鐘，佢地每人就賺左一千蚊。
MK仔既外表同智慧，專業人士既收入，呢個世界真係乜都有。

同業仔傾完我就去左搵可勇，通常六點收工至到美國開市時間就係佢地既食飯打牌玩三公既歡樂時光，冇野做既多數會去樓下大家樂，就係因為咁，上次先比阿栽同Yoyo喺大家樂度撞到啱啱同以娜嘈完交既我。

可勇個倉賺到有三十五萬，原來頭先業仔叫人渣貨果時佢都聽到，佢仲自己快手都入左十手，阿栽仲話佢上手快，我望見佢地兩個拎住人地果三幾十萬好似玩遊戲咁，渣下沽下咁又話搵一萬幾千，個感覺愈黎愈有趣，

我都想盡快試下。

搵客第二日，今日係阿栽開早會，阿栽隨手就篤左Anson出黎講行情，我諗係因為佢以為Anson係新仔，講既行情一定好快，咁大家都可以早小小散會做野，點知…

Anson一企起身就拎左一疊白紙出黎，上面全部都係佢研究左幾日既金市走勢，入面既細節包括圖表分析、油價走勢、政治局勢，各國既儲備，最後連因為差唔多年尾會好多人結婚，直接令到黃金既需求大增呢個原因都比佢諗到…

阿栽一路聽一路打喊露，而Anson既阿頭大芬呢就好似好滿意咁，講左差唔多二十分鐘，Anson終於停，佢一講完果一下，成場如雷貫耳咁拍手掌，原因係真係太向左走向右走眼訓，佢肯講完真係好。

真係荒唐。
有研究既人講左二十分鐘，希望分享自己既心得，最後得到既竟然係一班完全唔識貨傻仔既兒戲回覆。

呢一行入面，根本好多人都係濫竽充數，本身係根本冇任何財經知識，佢地靠既係一把口又或者係一個關係，又或者係一個機會。

點解有呢個問題？好簡單，因為做黃金既經紀係唔需要任何專業牌照，同股票外匯唔同，呢兩樣投資經紀都係要考牌先可以做，喺電話又或者係任何地方都唔可以向客人做出引導性介紹之類既行為，仲有另外好多好多既規條，其中一條就係你見親有個傻仔喺電視分析完股票都要比人問佢有冇持有呢隻股票。

而黃金，只要你夠十八歲，有身份証就可以行入去做，所以倫敦金既投訴過案係非常之多，我見既投訴招數都有唔小。

喺呢個行業生態之下，又點可能會冇HiHi呢，但如果冇呢個咁多捷徑既行業，我仲要浪費多幾多個八年？

第二日同第三日番工都係一樣，但三日加埋我總共儲左十幾個客既資料，呢兩晚我都有特登留低，因為我想感覺下佢地做單既氣氛，呢兩晚可勇都唔係好好運，個倉輸番小小，阿栽話個圍頭佬嘈炒得轉數太多，叫阿勇忍一忍手唔好做單住。

到左第四晚，阿栽叫可勇繼續炒單，因為個圍頭佬出左埠，阿栽話睇呢條友都應該好快勾錢走人，所以襯佢出埠呢幾日就炒得幾多得幾多。

可勇：「咁得唔得架？」

阿栽：「做乜唔得，份合約寫明你係委託人，可以操控個戶口而唔使知會佢架嘛。」

可勇：「如果輸左佢上黎嘈我咁點呀？」

阿栽：「咪叫佢坐低飲杯茶，再問下佢仲有冇錢放入戶口囉。」

可勇：「唔係呀下，點講得出口架？」

阿栽：「一晚搵皮幾兩皮既工你估真係咁易做？再HiHi我都講得出呀。」

當我同可勇兩兄弟聽緊阿栽歪理果時，突然有人拍門，我打開門，竟然係周常德。

周常德：「阿栽，我可唔可以同你兩個同事傾兩句？」

阿栽見到周常德行入黎，即刻起身行埋去
「周生你好，你話係佢地兩個？」

周常德：「係呀，唔該哂。」

可勇同我打個眼色，大家都喺度諗唔通阿爸已經知道我地做呢行，又或者係呢條周常德真係同阿爸有聯絡？

「好呀，周生你慢慢。」
講完，阿栽就走左出房。

周常德行左入房，閂好門之後就坐左去阿栽本來坐既位，佢望下我又望下可勇，個咀微微咁笑。

之後就拎支煙出黎，慢慢咁點著佢，扯左一啖之後，佢突然間問我地：
「你地既爸爸係唔係薛天來？」

「係，做乜野事呀周生？」
可勇比我答得更快

周常德：「真係可勇同可正你地，我有差唔多二十年冇見你地，我係周叔叔，你地記唔記得，」

講堅，我完全唔記得。

我擰擰頭，跟住可勇又好尷尬咁笑一笑。

周常德：「唔緊要，唔認得係正常，我同你地阿爸都冇見十幾年，你地細細個我成日去你屋企同你阿爸玩十五糊，果年佢出事之後我咁啱冇做差人去左搞生意，一走就走左十幾年，係呢，阿爸仲幾好嘛？」

我：「唔錯，而家退左休喺屋企。」

周常德：「來哥咁後生就有得退休呀？哈哈哈，羨慕死我，我個仔都未夠十八歲。」

可勇：「你點解會知我地係邊個既？」

周常德：「果日我見到你個名叫薛可勇，硬係覺得好鬼熟，但望你個樣又唔多似你阿爸個樣，直到可正入埋黎我問人知道你地係兩兄弟，就肯定你地就係來哥個仔喇。」

我：「唔怪得啦，哈哈。」

周常德：「而家住邊呀？得閒叫阿爸出黎飲茶丫。」

我同可勇最怕既事終於出現，周常德係呢間公司既高層，我地冇可能得罪佢，但如果真係比佢約左阿爸出黎飲茶而知道左我地做呢行，我地兩個真係HiHi都唔掂，所以我諗住係咁意敷衍下佢之後先算。

「好呀。」
我係咁意答答

「就今個星期日啦。」

今次HiHi喇。

「周叔…周生，可唔可以唔去呀？」
我厚仔面皮問

周常德：「有唔方便？」

可勇：「其實阿爸唔比我地做呢行，所以我怕佢會知道。」

周常德：「嗯，咁好呀，你地方便果時話我知，同埋如果呢間公司入面有乜野事，你直接同我講。」

講完，周常德就走左，雖然佢全程都係笑笑口同我地講野，但佢走果刻，我感覺到佢有份失意同埋失落，

不過仲有一樣野，睇佢同我地講起阿爸既時候，我感覺到佢同阿爸既交情應該唔輕，我大可以利用同佢既關係喺呢間公司拎到更多既方便，只要唔好比阿爸知，就一定冇事。

同可勇講好左應對之後，可勇就差唔多去準備開市，因為美國有非農業就業人數要公佈，如果美國對市場消息有反應，個金市都好大機會有唔錯既波幅，有波幅，就係落油炒野既時間喇。

行入阿栽房拎番件外套，入去見到Yoyo喺度傾電話，我打打手勢話拎小小野好大，Yoyo笑一笑就示意叫我行入去拎，拎完之後臨行出房門，聽到Yoyo同電話入面既人講

「今晚？我要睇市喎，不如星期六過你屋企拎埋份合約比你搞埋個倉既野丫。」

我閂左門，笑一笑，明白無論第時有乜野人話你以前做左乜野唔見得光既野都好，只要你成功左就乜野都冇問題。

行落大廈，準備又要坐長途車番屯門，去到交通燈前面，我見番一個熟悉既身影

張以娜。

見到以娜，我不自主咁企左喺度望住佢，起初佢都未睇到我，到佢啱啱開步想行果時，就望到我喺佢對面馬路。

我睇得出佢有猶豫行唔行好上去，但我冇等佢決定，就已經向佢既位置行過去。

行到佢面前，佢好尷尬咁對我笑左一下，可以因為上一次鬧交既怒火喺呢一刻都已經冇哂，我對番佢笑一笑，大家都唔知講乜好。

以娜：「你好少黎呢邊架？」

我：「係呀，轉左工，喺長江番工。」

以娜：「舊公司既野好麻煩呀？」

我：「都唔係，唔好講我，妳呢，去邊呀？」

以娜：「我喺呢邊幫客做埋過年條數，而家放工。」

我：「你自己一個？冇約人咩？」

以娜望住我，諗左兩秒先再答

「係呀。」

我望住以娜：「……
…係呀我…趕時間，我走先喇。」

講完我拍拍以娜手臂就走左，行左兩步我先醒起，我擰轉頭望一望以娜，佢仲企左喺原位。

「係呀以娜。」

「係。」

「我轉工既野唔好同我阿爸阿媽講，佢地唔知。」

「哦，好呀。」

我走左，其實頭先我應該係問多小小以娜呢段我地冇見既時間入面所發生既野，我應該試探下佢同條雜種係唔係已經極速分開左，甚至乎約佢一齊食飯再修補一下我地既關係。

但我冇咁做到，以娜既離開絕對唔係情侶間既小打小鬧，而係佢一個深思熟慮既決定，佢離開左時所講既不滿好大部份都係因為錢，而家既我折墜到咁，唔通同佢講我而家轉左新工，日日番去打電話搵客呀？

既然知道唔可以番去以前咁，呢一刻又何必強求？

番到屯門打比王力維，問佢之前傾好既野而家開始得未，佢叫我等多兩日，因為佢手上全部都係有錢既客，到我做熟左唔好咁生手果時先去搵，成功率就自然高。

番左屋企冇野做，就搵下金市既野睇，上香港討論區見到有人講黃金，我又跟住講埋一份，傾下傾下突然之間有個PM，個PM係一個叫Jacky001既人send比我。

【你好，你是在香港做黃金投資的嘛？】

【對，有什麼可以幫你？】

就係呢兩句說話開始，我就同呢個Jacky傾到凌晨四點，期間傾既都係大家對黃金既見解，好在我半筒水時佢都唔多識，傾到差唔多完果時，佢問我可唔可以上大陸同佢當面介紹下，我問佢係邊度，佢話我知係華強北，當時既我除左番鄉下之外係絕對唔會番大陸玩，仲要係年幾之前先換左回鄉卡，一時間都唔知點做。

電腦前面，我見阿栽有上線，就打左比佢。

阿栽既答覆係：
「仲使講緊係上啦，不過我同你唔同Team，規矩上唔陪得你，你番去問業仔睇下邊個可以陪你上去，不過你記住，上華強你身上值錢既野記得唔好揚出黎，個樣有咁撚窮得咁撚窮就得架喇正哥。」

我打完比阿栽之後，就回覆左Jacky冇問題，佢留左個電話比我係香港電話，我奇怪佢係大陸人點解有香港號碼，佢就話比我知呢種係一卡兩號，方便佢往返兩地用既。

第二日番到公司，我就同業仔講有個咁既客，業仔望望我，再望望章文。

章文：「咪望住我呀，山長水又遠，又唔知個客乜頭乜路，一陣上到去劏尻左我咪仆街？」

業仔：「我要喺度睇住，唔係邊個同阿正上呀，有客唔做呀？」

章文：「喂業仔，總之唔使預我，我都有幾個新既要跟，咁鬼遠一陣係流既，我咪兜車都冇埋？條數計唔掂點去？」

業仔：「唉咁又係，正你個客穩唔穩陣架？」

我：「我喺香討搵番黎，我唔知穩唔穩陣，但我都打算試下，如果你地唔得既，不如我自己去試下啦。」

業仔：「咁好，但你自己小心，去到果邊唔好放值錢野上身。」

章文：「得啦，阿正哥大個仔架喇使你教咩，喂落上環飲茶啦。」

業仔：「喂好呀，叫埋新黎果條大波妹丫，十八歲女，我見佢隻腳好撚白架。」

章文：「你條仆街佬又公器私用。」

仆街早知唔入呢Team。

食完飯，打左比個Jacky，佢約我喺華強北既綠茵閣等，冇所謂，橫掂我一過關都係坐的士，華強北定係華強東南偏東對我黎講都係一樣。
但另一個問題係，我上年同阿媽番完大陸探親戚，張回鄉卡仲喺佢度，講真無啦啦我係好少自己番大陸，一時間都唔知點問佢。

番到屋企，一路食飯一路諗點開口，阿媽同阿爸就一路傾無線既白痴劇情，講講下阿媽無啦啦起身，行左去書櫃果度拎左張野，一路埋黎一路同我講

「阿正仔呀，我今日拎衫去乾洗，喺你件外套度搵到張乜鬼野宏訊既咭片，呢個乜鬼乜鬼姚靜悠，女仔黎架喎，邊個黎架？」

聽到宏訊兩個字，我身有屎咁即時望一望阿爸有乜野反應，望住佢果時，已經發覺佢對眼喺度四十五度角啤住我。

我望住阿爸，阿爸又望住我，但好快，佢又望番個電視。

姚靜悠係Yoyo既中文名，張咭片係之前拎左順手放落外套個袋，真係大意，唔記得阿媽成日會拎我既外套去洗。

我：「係啦，之前放工見到條女問路，問多兩問又話傾兩句，傾多兩傾又話自己係做乜鬼野金市，係要塞張咭片比我，阿媽我冇用架呢張野，你幫我掉左佢啦。」

媽：「哦。」

我：「係呀阿媽，我張回鄉咭呢係咪喺你度？」

媽：「係呀，上次番完去你叫我同你收好架嘛。」

我：「我有同學大陸娶老婆呀，成班舊同學番去飲，你一陣放番去我枱面丫，唔該媽。」

爸：「番去自己小心小小，仲有唔好跟朋友去埋哂唔三唔四既地方呀。」

媽：「係呀，咪鬼去叫雞呀下。」

我：「痴線咩你兩個，即日去一去就番黎啦。」

順利，其實拎到之後根本覺得係自己太緊張，我都咁大個人，只要知道我係安全同冇行差踏錯，做父母既好多都會相信自己仔女。


第二日番到公司，今次我冇業仔度同佢商量點番去同Jacky傾，我去左問阿栽。

栽：「正哥你記得自己小心，總之上去佢比現金你你就唔好要，佢有心比錢你做投資既，一定要叫佢黎香港呢邊上公司，同埋叫佢寫定支票比你，記得佢比現金你唔好收呀，一陣收左有乜野事我救唔到你架。」

我：「會有乜野事呀？大佬唔好嚇我呀。」

栽：「唔知架，衝堆人出黎話你搶錢又唔定，話你呃錢又唔定，華強北好多外省佬搵食，偷唔到你就呃，呃唔到你就搶，中國四大發明都唔知呀？娼妓、貪污、假野同乞兒，上面乜都可以係假，錢可以係假客可以係假，一陣連間餐廳都可以係假，總之佢係乜人都好，叫佢黎公司，錢就比支票。」

可勇：「栽呀，我可唔可以陪阿哥去呀，佢真係唔識架。」

栽：「緊係唔得啦，一來我地唔同team，二來你倉果個圍頭佬就番黎架喇，你個倉炒得咁甘，一陣佢要搵你搵唔到勾埋錢咪仆街，做呢行好多野都要自己面對，只要正哥聽我講咁做就一定冇事。」

我：「得啦可勇，我搞得掂。」

第二日下晝就上大陸，當晚我就準備左堆資料用黎比Jacky睇，因為其實我自己都仲未係好熟悉，比多小小資料佢睇我自己都唔使講咁多野。

巧合咁，放工果時我又喺同一個位置見到以娜，

不過今次唔同既，係佢身邊仲有一個仆街，FrankieChiu。

今次以娜見到我，神態再冇上次咁輕鬆，佢企左喺度，旁邊Frankie好似細鈿聲問左佢句野，我諗大意係問佢做乜唔行。

以娜一路望住我，唔知點解，我有好大勇氣咁行埋去。

行到埋去，個Frankie望住我笑笑口，佢個樣係極度友善，而我，就望左佢一眼就冇再理佢。

我：「又放工呀，今日冇咁悶喇喎。」

以娜：「嗯。」

我：「我認得佢，你同事丫嘛。」

未等以娜答我，點知呢個Frankie自己已經搭嗲：
「以娜呢個係你bestfriend？佢好面善，我唔記得邊度見過，你好呀，我叫趙小樂，frankie。」

仆你個街你扮乜野呀？我開始起火，對眼亦開始啤住佢。

不過呢條半唐番好似唔知我意思咁，仲一輪咀喺度heymancheckitout!
我愈望佢就愈火滾，愈望佢就愈忍唔住。

以娜：「Frankie，一係你去餐廳先，我一陣過黎。」
「isok，我等埋你都可以架。」
Frankie一路講一路用隻手細細力咁拍以娜個膊頭，呢一個喺外國禮儀睇黎好似好普通既動作，喺我眼入面就變成一個引爆點。

「你掂乜撚野呀？」
「砰！」
我一鎚打左落frankie隻右眼度，佢成個人向後飛，我再想衝前伸多佢一腳。

「薛可正你做乜呀？」
以娜拉住我，就喺中環既匯豐銀行總行外面大聲咁叫。
「明知我係你條仔，條仆街仲手多多。」
我大叫，完全唔理會撞到同事咁喺度大叫。

我一手甩開以娜，衝多一步就可以踢多條賤種一腳。
「我地分左手架喇，薛可正。
！」
以娜大叫。

呢一叫，停止左我，我望番轉頭，見到以娜流到滿面都係眼淚。
「唔好再要我出醜好冇呀，薛可正？」

我想上前同以娜解釋，但其實都冇乜野好解釋，就係眼火爆囉，好簡單。
不過我未解釋到，後腦已經比Frankie打左一鎚，痛到仆街，我火起上黎就同佢就地格鬥。

兩個大男人好似摔交咁喺中環拉黎拉去打黎打去，我混亂入面見到以娜冇打算阻止我地，只係雙手摸住個頭咁企左喺度，一路打左成分鐘有多，一把霸氣女人聲叫停左我地：

「你兩個停手！」

係Grace。
Grace一叫，Frankie即刻停哂手，好簡單，,因為Grace係佢老闆，所以我冇必要聽佢講。

我講都唔講就兜心口打多Frankie一鎚，Grace即時走埋黎，一手扯住我件衫：
「停手呀薛可正，乜你呢種人就係咁爛？」

我：「放手，我唔打女人。」

「喂，屌你老母你做乜扯住我阿哥？」
突然間可勇喺旁邊走出黎，我望一望，我最唔想發生既野已經發生左。

可勇阿栽仲有Yoyo都咁啱落左黎食飯，當然都咁啱睇到呢場大龍鳳，可勇第一個衝埋黎，一手拍開左Grace隻手。




奇怪係以娜見到咁，竟然好快咁推開可勇。

「走開呀，可勇。」
以娜好嬲咁望住可勇，隻手就一路撓住Grace。

可勇出番黎之後都冇見過以娜，但一年前佢仲未坐監果時，佢同可勇都成日有見面，感情都唔錯，咁樣比以娜推開，可勇即時好尷尬咁望一望我，我知道佢想我表態。

Grace：「可勇呀下，你同我行開，薛可正，你到底係唔係男人黎架？上次打凹我架車，仲去我停車場果度鬼鬼鼠鼠望我架車你想點呀？唔係個保安話我知有人好似想打我架車個主意，我唔係話要睇防盜錄影我都唔知係你。」

《你架車？》Grace鬧我成大段野，我只係有呢三個字係最入腦？架車係你既？唔係Frankie個仆街架咩，果日明明係佢泊左喺停車場架？





Grace：「Frankie你有冇事，點解你會同佢打交？」

Frankie：「我唔識佢，係佢打我先，你頭先講番停車場我而家記得，果日你去左星加玻叫我幫你拎番架車，泊左番公司果時我就係見到佢。」

Frankie我終於明白，個腦亦諗起以娜番香港之後打比我電話入面講果句

●仲有呀，你無啦啦做乜走去我公司停車場望下望下？人地問我你係咪傻架！
●

架車係Grace，我打凹架車果日Grace只係行開左，我打凹左架車，所以佢要拎去整，咁啱Grace要去星加玻，所以叫左Frankie幫佢拎。





同以娜講我喺停車場果個唔係Frankie，係Grace。

醫院度Grace對我既敵意，係因為佢以為我果日見到佢錫以娜，以為我已經知道佢同以娜關係，我仲戇居居去到比佢串左一大輪都唔知自己做左傻仔。

我一路諗所有野既推論，一路望住以娜撓住Grace隻手，我輸哂。

呢個時候以娜仲有一班同事都行緊過黎，我好尷尬，因為可勇應該已經知道乜野事，我唔知點話比人知，我女朋友變左做一個Lesbian，我覺得好醜，我接受唔到。

成個畫面就係咁樣薑住左，我感覺到周圍既空氣好似停住左咁，我想喊？想大笑？定係想叫出黎？

我唔知，只係覺得心口有度氣好鬱悶想發洩出黎，但喺呢個時候我已經唔知點做。

可勇、阿栽同Yoyo望住我，我突然諗起可勇細個講既果句說話
「人唔可以認錯唔可以認輸，一認，就乜野都冇哂架喇。」





走之前，我要拎番我既面子，
我轉身，拖住Yoyo隻手，就喺一堆人既面前，頭都唔回咁帶Yoyo走左去。

我拖住Yoyo一路咁行，由匯豐總行一路行到置地，再行到去蘭桂坊，行到一個我覺得完全冇人見到我既地方，我先停落黎。

沿途，Yoyo都冇問我做乜，一路跟住我行。

停低，但我唔係好敢轉身望Yoyo，因為我好怕佢會問我頭先既事。

Yoyo：「正哥，算啦，搵自己鐘意做既野去做下，好快就唔記得。」

我：「妳知道乜事咩？」

Yoyo：「你失戀，我失過好多次，我十三歲就拍拖啦。
果個女仔就係你女朋友？」





我：「係…」

Yoyo：「仲有果班人呢？我見果個女人好似好維護你女朋友咁。」

我：「係…我唔識點講。」

Yoyo：「你對眼紅哂，男人喊唔可以比人睇到，借個膊頭比你。」

突然，個天落微微雨，我就喺蘭桂坊斜路既最高果一支燈柱下面，借Yoyo既膊頭，第二次為以娜喊到呼天搶地。


之後，我送左Yoyo去坐的士，自己一個人，熄左電話，坐車番屋企。

番到屋企，見到阿爸講緊電話，但我已經冇心情理。





我行過阿爸第邊，阿手用手捉住我，叫我唔好行住。

爸：「嗯，得喇，你阿哥番左黎，你得閒都番黎食飯，好啦，再見。」

爸收左線，就拉左我埋梳化坐，

「正呀，阿細佬打番黎，話你同以娜分開左，搵極都搵你唔到，你有冇事？」

我有小小嬲可勇未問過我就同阿爸阿媽講，因為喺呢個時間，我真係唔想再同任何人傾訴又或者係報導我發生左乜野事，同埋我而家既心情係點樣。

「我冇事爸，我好眼訓，聽日仲要做野。」
我輕輕帶過就行番入房，一訓就訓到第二日既下晝。


第二日，下晝四點二十五分，我人生第一次踏足華強北呢個地方。





一出關我就坐的士，一落車就已經係我既目的地–華強北綠茵閣。

我換左啱啱買既大陸電話咭打比Jacky，佢話佢已經到左，喺41號枱，行到上去，終於見到Jacky，佢係一個平頭裝大約三十歲既男人，拎住個斜袋，睇身材我覺得似係山東佬，因為真係好撚高。

大家一坐低，佢就叫我食呢樣食果樣，阿栽講既說話我又浮出黎，恕我戇尻，當時我既觀念仲係留喺『大陸人都係痴飲痴食』呢種咁低成份既想法度，我諗佢痴我一餐都仲好，一陣埋單話之前有朋友已經食左幾千蚊野我咪仆街，最後我堅持要一杯水就得。

Jacky：「薛生，想不到你這麼年青，怎麼喇，已經吃過飯喇嘛？」

我：「是，已經吃了。」

Jacky：「那好，我吃，你有什麼資料帶了給我，你隨便講。」

跟住我就拎左之前準備既資料出黎比佢睇，一路傾佢就一路食，條仆街食牛扒，但又好撚似幾世冇過食野咁，成面成手都係汁，有時講得興起又會搵手指指下我果d資料，搞到全部都係油。

因為我始終都係新手，加上國語唔太好，佢一路聽都好似好多野都唔明咁，我已經打定輸數，只係諗住搵個經驗。

Jacky食完，抹抹個咀，開始同我入正題。

Jacky：「唏服務員，埋單。

對了，薛生，老實說我從老家來，在這邊幾年都算總算賺了點錢，但想搞一些投資，總覺得在這邊投資有點不踏實的感覺，但香港嘛，始終又距離我太遠，所以信心來講我真係不是太大。」

我：「明白。」

「所以嘛，給我，多少錢？九十八塊吧對。」
服務員拎左張單過黎，
Jacky拎佢個斜袋放上枱，一打開，入面全部都係一紮一紮人民幣，每一紮都係四五吋厚。

佢好辛苦先拎到一張出黎埋單，跟住個樣戇尻尻咁望住我講：
「信心我真的不是很大，但你一場來到我們總要意思意思一下，這裡十五萬塊，那我就拜託你幫我搞好那黃金投資喇。」

望住果十五萬既人民幣，我口都合唔埋咁望住佢，我驚奇既唔止係呢條友點會拎咁多錢出街，最驚奇既係我同你只過你上網識左一個星期多小小，你見我一次就比咁多錢我？

但另一個時間又諗，如果我拎左呢堆錢，會唔會有一班人走出黎屈我搶錢？講真唔好話一堆人，你叫我同面前呢個大陸佬打我都冇得打，果一刻我已經決定，呢個世界冇咁好彩既事，我唔可以收呢堆錢，唔好話收，我連掂都唔可以掂。

我：「Jacky，我不可以這樣收你錢，因為戶口要到公司才能開通，這是保障你的財產，你可以先在這合約上簽名，之後來一次香港到我的公司看下，順道也開通了帳戶的問題。」

Jacky：「這樣子嘛，那好了，我找一天來吧。」

我：「好，那我也先走了。」

我既第一份合同終於簽左，雖然個客未入錢，但我已經好開心。

離開左間餐廳，我就周圍行，之後我行到去一個叫賽格中心定市場之類既野就走左入去睇，入到所有野都係電子貨，電話、耳筒、喇叭、有線解碼器通通都有得賣，我上左最頂果層睇，一路睇就一路發覺好多得意野，最後我買左一個電子鐘就走左，但沿途感覺良好，我開始覺得大陸唔係阿栽佢地講到咁恐怖。

走左之後，我就打算番羅湖，問左一個路人，果個人好好咁教我坐地鐵，落到地鐵站，我去買飛，入左錢之後，部機跌左一個膠幣比我。

點解唔係飛黎既？

我拎住呢個綠色既膠幣走埋入閘果度，望一望，咦屌你點解冇得入既？我再三咁睇多次，喂真係冇得入架喎，咁我點入閘呀？

最後我決定企喺個閘邊，我要睇下其他人係點入閘，呢個時候有個頸度有條紅巾既小學生走過黎，又係好似我咁買個膠幣，行過去貼住個閘上面個膠版「Do」
一聲，喂屌你原來係咁入閘架？

乜原來大陸已經咁先進？我未落大堂之前仲以為會有人收飛架頂，老實講我阿媽個鄉下仲係果種成個市鎮都係得一間濕尻超級市場一間卡拉OK果種地方黎，次次同佢一出關就係坐大巴番去，最叻都係去羅湖城度買老翻，真係完全唔知道原來深圳地鐵已經係咁先進。

就係因為咁，我對深圳呢個地方愈黎愈有興趣。

番到香港，我決定唔番屋企先番公司，我入業仔房放低份合約，果時業仔打緊牌，我諗住同佢交帶下今日既情況，點知佢叫我遲小小講。

行出門口我見到阿栽，好勞氣咁同阿栽講我明明已經叫個客簽好左合同番黎，點解業仔理都唔理只係掛住打牌，點做人阿頭。

阿栽：「正哥，你手上呢類簽左名既合約我房度有幾百份，年中都唔知有幾多人簽完唔入錢，業仔唔係想潑你冷水，只係佢做得耐，知道乜都係假，入錢作實。」

其實諗真小小都係我自己見識既問題，對我黎講係第一個倉，但對佢地黎講，我只不過係一個過客既第一個唔知開唔開得成既倉，咁睇黎，又真係扲牌緊要小小喎。

不過世事如棋就局局新，第二日既一早，Jacky帶住總共二十萬黎香港入錢。

望住Jacky行入黎公司果一刻，我感覺到一陣唔知點形容既喜悅，由jacky黎到，同佢去帳房入錢，再送佢走，我覺得自己好似一個比光環包住既特別人物，全公司人都應該將注意力放喺我度。

Jacky走之前同我握一握手，好多謝我咁講：「我這二十萬塊就要靠你這專業人士了。」

專業人士，我聽到都覺得好可笑。

同業仔送左Jacky走之後，業仔就搭住我膊頭：
「正，叻仔呀，一陣個倉搞掂今晚就可以一齊玩啦。」

玩？冇錯，業仔真係用個玩字去形容。

可勇同Yoyo都黎話一齊食飯慶祝我開到倉，但我見到可勇好似唔多開心，,因為禽晚佢個圍頭佬客走左上公司話要停左戶口買賣先，任阿栽講到口水都乾個圍頭佬都係唔改變主意。

中午食飯之後，我個倉終於可以做野，業仔叫左我入房，正正式式咁教我一次落盤。

「喇正，任平時點玩都好，落盤係一定要認真，因為電話一路有錄音，所以唔好整古做怪。

首先，你拎起個電話打8188，你會聽到一條友講『盤房』，咁呢個時候你就同佢講『Local』，之後佢又會報一個數字比你，例如而家咁佢就會話『615/615.5』，記住前面係沽貨價，後面就係渣貨價，即係話如果你想渣一手貨，咁你果個價就係跟住後面果個價去做，而想平倉走人沽番一手呢，就要用前面個價去沽番一手。」

我：「點解要咁做既？」

「食差價囉，唔食差價公司食屎呀？」
章仔插咀答我

業仔：「係喇，章文講得啱，公司就係咁搵錢，你入左貨之後都記得要set個平倉價，因為有時金價會衝得好快，一估錯方向你可以一針輸好多，所以打去盤房set定價，佢一到價就會同你平左張單。」

我：「知道。」

業仔：「好，而家個市唔係點郁，晏小小先搵位比你做野啦。」

夜晚九點三十二分，我正式用Jacky呢個倉渣左三手貨，我既倫敦金之路，正式開始。
我喺620蚊呢個位渣左三手貨，之後業仔叫我打比Jacky講聲，打比Jacky佢只係同我講信哂我就話做緊野收左線，我收左線之後有小小緊張，就周圍行，當然因為成間公司都有報價機，我除左屙屎之後都一定睇到個價。

行到去業仔個房，我走左去窗邊發呆，望望下，見到力寶大廈後面有好光既野，我先醒起果個係喺添馬鑑搞緊既冬季繽紛嘉年華，幾個月前以娜睇過雜誌仲話好想去，唔知佢有冇去呢？

「正，隻金開始起步，唔好行開。」
突然業仔同我講，我望望報價機，見到個金價好窄幅上落咁跳，620.3620.5620.2620.1619.9619.5……
…

「正，油價上緊，有冇膽搏一搏？」
業仔問

我：「下？點搏呀？」

---Advertisement---





業仔：「金價咁窄幅似係有大戶做野，美國果邊油價咁升法隻金冇可能唔跟，渣多幾手貨，而家同你之前果三手個價差唔多，見625既就平哂佢每手執佢五蚊金，但記得set止蝕。」

見625平哂佢？咁如果615我咪仆街？

章文：「業仔你估個個係你咩，你睇正哥渣左三手而家都震過貓王。」

業仔：「得啦正，你唔想就由佢。」

講完業仔就自己打電話落盤，我望住章文望住我既咀臉，心諗橫掂又唔係我錢，不做白不做，約哂合約比我打理，輸左又唔使上身，驚乜野？





我拎起個電話，打去盤房，唔知邊度黎既勇氣，我渣多七手貨，即係總共手上持有十手貨，而家個市升跌一蚊金，對Jacky個倉就有七千八佰蚊既上落，我set左止蝕價喺617.5度，即係如果跌到去呢個價，呢十手貨就會自動平倉。
但就算做左止蝕，落十手貨對一個只有二十萬既倉黎講，係一個錯誤既做法。

但唔會有人鬧你，業仔仲話我夠膽。

再坐多一陣，個金價依然係窄幅上落，我忍唔住就去左屙尿，去左兩分鐘，行番入業仔房，業仔問我：

「正你set左617.5呀？自己睇緊小小。」

我望一望報價機，仆街點解跌左去617.8架？





望到個報價機個價我真係震一震，我手渣左十手貨，平均價係619.5，即係如果617.5個止蝕價真係到左，個倉就輸足兩蚊金，總並一萬五千六佰蚊，加埋十手既手續費兩千銀，就即係一萬七千六佰蚊，仆街我只係玩左幾個字就要冇差唔多一成？

我望住業仔個樣佢又好似冇乜野咁，我係佢果team，乜佢唔會為我一次輸個客一成資金而有反應既？

個金價一路喺617.787878咁行黎行去，業仔就一路細細聲講「唔好踩呀唔好踩呀唔好踩呀。」

還掂都set左價，佢一掂到就會平倉，我都打定輸數，攬住個頭趴左喺枱面，突然成間公司既人「嘩」
一聲，我起身望一望，個金價真係好似業仔咁講升左上黎，我第一時間問業仔：
「有冇掂到我口價？」

業仔：「冇呀冇呀，我都話有機爆上黎架啦。」

跟住我睇住個金價由618一路升619..619.5..620.6…621之後升到626，霎時間公司有人大叫收錢，亦都有人大叫走唔切，因為對某種冇乜錢既戶口黎講，一支陽蠟六七蚊咁打上黎，係非常有可能會爆倉。

升到626蚊，業仔拍拍我：
「正，平哂十手佢。」





「得！」
我拿拿聲拎電話打去盤房平左十手佢，仲拎到個靚價係626.5，即係每手執七蚊金，每手貨賺左五千四佰六十蚊，十手貨就即係賺左五萬四千六佰蚊，而我自己就幾下手勢賺左二千蚊佣，我當時係開心到唔識點形容，個咀角好想好想笑出黎，但又唔好意思。

一次有甜頭，我就想即時黎多次，

「業仔點呀，咩位再渣？」
我問
業仔放低電話再同我講：
「沽佢啦，我沽左喇。」

我：「下？啱啱先渣完咋喎。」
業仔：「回吐呀傻仔，由今朝到而家升左差唔多十蚊金，點都應該有小小回，你敢就自己落啦。」

章文：「屌你唔敢就唔好問啦。」

我諗左一陣都係信業仔，因為時間太急我冇理到章文講乜，我打去盤房即時沽多十手貨，沽完先發覺，個金價真係回左個幾，我個價比業仔個價差左接近一蚊。





章文：「一早信咪有靚價囉，而家做左傻仔喇。」

拎完個價我已經有小小唔順，因為覺得自己應該果斷小小，而家仲要比章文串多一下，度火唔知點解走出黎，又或者覺得自己而家有倉開始有成績，諗都唔諗就指住章文話：

「屌你老母我有我做野，關你撚事呀？」

我呢句屌得章文非常大聲，就連業仔都呆左一呆，章文聽到之後第一句係愕然，跟住先打算反擊：

「乜撚野呀？唔撚比講野呀？」

我：「屌你老母句句頂埋黎，九哥呀你？」

章文：「我係你上司，教你就應份，唔撚受教你就行人。」





我：「上你老母，我上大陸開倉果時你縮撚埋喺公司打飛機咋，柒頭！」

章文：「喂唔好句句老母，撩尻打呀？」

「收聲啦兩個！
同一Team嘈乜呀，正，章文話哂係你上一級，公司度比番小小面佢。」
業仔食左兩粒花生之後出聲。

我：「知喇。」

業仔：「章文你都係呀，收下把口啦仆街仔。」

「挑唔講野囉。」
章文明顯好唔妥咁行左出房。

其實我夠膽屌章文，係因為入左公司咁多日，我發覺呢度係冇乜階級架構，除左基本四個Team頭同一堆老闆之外，其他所有人你根本可以唔使尊重。
呢一行，你有倉就會有注目點，無論你個人幾醜樣幾猥瑣幾乞人憎都好，只要你有一個或以上既倉，就會有人黎奉承你、跪拜你，因為一來知道你黎緊果期糧係好有錢，二來都想喺你身上索下有冇其他客既料。

既然係咁，我又使乜驚章文？我連最難果樣開倉都自己上大陸搞掂左，戶口又係授權比我，唔通我屌佢兩句公司就會炒左我呀？





業仔比我既反應正正係我預期之內，呢一度係英雄地，只要你有倉，你就可以擁有自己既一片天地，甚至隻手遮天。

到時，你想得到既野，大部份都可以得到。

最後呢十手反手沽貨，我係嬴埋手續費平手咁走，行內我地叫呢種做法叫『轉身』，即係話你入市之後基本係要賺番果五毫子差價，大約每手再賺多三毫子打番和果兩佰蚊手續費就可以轉身，例如600蚊渣左貨，你去到600.8沽貨平倉，咁個戶口就啱啱好冇蝕錢而你又賺到手續費，呢種轉身做法係最多基本新手會做既模式，因為唔係個個有耐性同膽色去等幾蚊金執，多數嬴小小就唔夠膽等而走左去。

第一日，我總共做左五十五張單，賺埋既佣有一萬一千幾蚊。

收市三點半，我同可勇阿栽仲有Yoyo去左食消夜，

坐低冇耐，突然阿媽打電話比我：
「正呀你喺邊呀仲未番，你阿爸頭先突然個肚好痛，而家白車送緊入醫院呀！」

收到電話，我即刻起身叫可勇走：
「阿爸入左廠，我地即刻飛的番去。」

可勇：「點解會咁，乜野事？」

我：「媽話佢個肚突然好痛，唔好講住，截左的士先。」

栽：「的乜鬼野士丫，我車你地啦。」

Yoyo：「我又去。」

我同可勇叫阿栽拓海上身咁有咁快踩咁快，半個鐘唔夠就由中環番到屯門，去到急症室，見阿媽好奉口擔心咁坐左喺度，但就見唔到阿爸。

可勇：「媽，阿爸呢？」

阿媽：「勇仔正仔，唉呀，頭先嚇死我呀，你阿爸訓訓下冇啦啦大叫肚好痛，個樣痛到口唇都白哂，我咪即刻叫白車送佢入黎囉，而家推左入去檢查緊呀。」

我：「媽唔使擔心，冇野既。」

阿媽：「咦阿栽你地又會一齊既，勇仔你今日去飲完呀，著哂西裝咁既。」

可勇：「係呀係呀，今日我同佢地一齊去飲之嘛。」

阿媽：「咁仲有呢位小姐係…」

Yoyo：「我叫Yoyo呀伯母，你叫我靜悠丫。」

「靜悠，個名咁熟既。」
阿媽咦咦哦哦咁喺度講野，我驚比佢識穿就拉左佢埋一二邊。

等左半個鐘，終於可以入去見阿爸。

入到去急症室其中一格床果度見到阿爸訓著左，成個頭都濕哂，好明顯係流過好多汗，塊面好蒼白，個鼻插住既應該係止痛之類既野黎，

阿媽一見到就好緊張咁走埋去拖住阿爸隻手，對上一次我見到呢個情境，係阿爸做警察出事果次。

可勇去左搵醫生，阿栽同Yoyo就去左出面等，阿媽就一路拖住老豆就一路喊。
阿媽成日話自己成世人乜都冇，就係最開心嫁左比阿爸，佢話後生果時好多女仔成日主動約阿爸，但阿爸都唔會話搞三搞四，所以阿媽成日都以呢個老公為榮。

我搭住阿媽膊頭，一路聽佢既喊聲，再一路望住阿爸，先發覺原來阿爸真係老左好多好多。
我喺佢額頭上，好似搵到好多為我地兩兄弟憂心而留低既痕跡。

突然間，可勇走埋黎床邊，雙眼紅哂咁拖住阿爸另一隻手，一路望住阿爸，佢一路流眼淚，個身就不停喺度震：
「阿爸，對唔住，我係可勇，爸對唔住呀。」

可勇講對唔住？我講過由細到大可勇都好倔強，成日都話人唔可以認輸唔可以認錯，一認左就乜都冇，但點解佢會突然咁樣？佢見過醫生，一定係醫生講左乜野比佢知。

我：「可勇你做乜野？醫生講乜，醫生講乜呀勇！
？」

可勇：「嗚…醫生話..醫生話….阿爸原來一早知…..自己有腸癌，係第四期….末期喇….嗚….」

阿媽：「下？點解會咁架？」

我：「個醫生呢？」

可勇：「隔離病房，佢係跟開阿爸病歷，咁啱有當值，醫生一收到阿爸急症就叫左個醫生落黎。」

我發左茅咁衝過去搵醫生，因為我希望係可勇聽錯，阿爸只係第三期又或者係第二期，甚至可能係搞錯，阿爸只不過係小病。

可惜，我搵到醫生，醫生話我知，阿爸三個月前已經知道自己有呢個病，醫生曾經叫佢做手術，但阿爸冇做到。

我問醫生而家有乜野藥可以用，佢話阿爸定期都有覆診，但我同阿媽根本冇發覺佢地平有食藥。

醫生問我地會唔會勸阿爸開刀，我地根本六神無主，跟住醫生又話阿爸而家食既藥係政府資助，我問佢有冇一種最有效最好既藥，佢話有一種標靶藥會有效好多，會集中追住癌細胞黎打，但就貴好多，每個月要三萬蚊。

同可勇阿媽講完之後，我同可勇都決定用新呢種藥，阿媽話佢同阿爸加埋都有幾萬蚊積蓄，必要時可以賣左層樓。

阿媽：「點搞呀你地？勇仔你搵到野做喇咩？」

可勇：「得喇媽，層樓比你同阿爸養老，總之阿爸藥費我同阿哥諗。」

我：「媽，你都要照顧好自己，阿爸仲要靠你好好咁看住架。」

我見阿媽完全冇哂主意既樣，真係覺得好心痛，可勇更加自責，因為佢覺得阿爸有咁重既病佢仲去激佢，成個人完全冇哂鬥志。

阿爸未醒但要留院，但醫院要探病時間先睇得，所以我同阿媽可勇就番左屋企先，阿栽就送Yoyo番屋企。

番到屋企，阿媽即刻行左入房，幾分鐘後搵到阿爸既藥出黎。

阿媽：「你阿爸收埋左喺鞋盒度。」

我同可勇冇出聲，因為我地仲未好接受到。

「可勇，其實你係咪已經去左阿栽果間公司度做？」
阿媽突然問。

比阿媽咁問一問，我地兩兄弟都唔識點答，

可勇：「媽…」

阿媽：「可勇，你大個仔喇，如果你想做既阿媽一定會比你做，不過你可唔可以坦坦白白同阿媽講真話。」

阿媽近乎哀求既眼神，我知道可勇一定會講真話，但問題係，如果呢個時間連我都入左宏訊做呢個消息都比阿媽知，對佢會唔會係一個好大既打擊。

儘管我真係唔知點解阿爸阿媽唔比我地兩兄弟做。

「媽係呀，可勇佢入左阿栽果間公司做，仲做得幾好。」
我快過可勇答阿媽

可勇用奇怪既眼神望住我，不過我知道佢清楚我點解會咁做。

阿媽：「嗯，但你地知唔知道阿爸已經估到。」

我/可勇：「點解？」

阿媽：「果日我拎左正仔你件外套張咭片出黎，你阿爸喺你面前就好似冇反應，其實自己第二日問我間公司係乜野名，跟住佢自己估呢張咭片既女仔就係阿栽同可勇同事，正仔你又有聯絡個細佬，佢咪覺得可勇已經入去做。

頭先醫院果個女仔應該就係咭片呢個女仔，幾斯文丫，係你地邊個女朋友？」

我/可勇：「唔係我架。」

阿媽：「唔係就由佢，不過你阿爸知道左之後都好似冇乜野咁，都十幾年，可能真係已經睇通左。」

可勇：「到底點解阿爸會成日都咁偏激？唔比我地做呢份工？」

阿媽：「你地知唔知，你地阿爸出事果次，係同邊個同事一齊行動？」

我：「興叔丫嘛，阿爸話佢追個賊唔小心跌落天井。」

阿媽：「係就係興叔，其實仲有一個，就係周常德。」

可勇：「係佢…？點解阿爸冇講？」

阿媽：「你阿爸呢一世，就只對我講過呢件事。
果日佢地幾個一齊去一幢唐樓追一班大陸落黎既賊，你阿爸一路追到頂樓，同個賊打到碌黎碌去果時，周常德就黎到。」

可勇：「之後呢？但阿爸冇講過。」

++++++++++++++++++++回憶錄+++++++++++++++++++++++++
●唐樓天台上●

薛天來：「德，睇住條烏鼠，佢個身應該有狗。」

周常德冇應薛天來，只係走去另外一邊截住其他出路，大圈仔望住周常德，又望下薛天來，之後突然衝過去周常德度。

大圈仔同周常德兩個扭埋一齊，薛天來拎住支槍一時間唔知點做好，之後大圈仔一下將周常德推埋薛天來度，周同薛天來兩個跌埋一堆，個大圈仔就轉身走左去度後門落樓梯。

薛天來當差咁多年，有佢天生既直覺，佢好奇怪以周常德既身手點解會咁輕易就比個大圈仔推開，佢伸個頭出天井，見到個大圈仔一路順住樓梯咁跑落最底果層，薛天來一槍射埋去，個大圈仔跑到四樓，比一下槍聲就嚇到酸左落樓梯，另一個警察走上黎將呢個大圈仔捉住。

後面既周常德望到呢一幕，一滴好大既汗喺佢側額流落黎。

薛天來：「阿德，你頭先做乜野？」

周常德：「冇野呀來哥，條友捉左喇？」

薛天來：「係呀，我地落去跟埋佢。」

薛天來落到去，見到個大圈仔已經比其他軍裝警察捉住，薛天來叫班軍裝落番去，呢度由佢處理。

個大圈仔比幾個警察反手推左埋牆邊，完全冇機會走。

薛天來：「德呀，你落孖葉。」

周常德拎左個手扣出黎，眼見其他警察都走左，好細聲咁喺薛天來耳邊問左一句野：
「來哥，可唔可以放左佢？」

薛天來：「你講乜野呀？你警察黎架！」

周常德：「唔係呀來哥，我炒輸左孖展，爭人幾百萬，放左呢條大圈仔我就搞得掂架喇。
來哥，你當幫下我啦！」

薛天來：「你知唔知自己講緊乜，唔怪得頭先放軟手腳，你而家同我塔條友番去，其他野我幫你慢慢跟。」

周常德：「你搞唔掂架，班友成批AK47落緊黎，你唔好幫我喇，走啦仆街！」
周常德放走大圈仔，一下推走左佢，轉身即時擋住薛天來：
：「來哥你唔好追啦，比佢走，你可以拉我，我搞掂條數佢地就唔會搞我屋企架喇。」

薛天來一鎚打落周常德度，跟住即時追出去，誰不知周常德情急之下爬起身，一撞就將薛天來撞出欄杆，薛天來就係咁由四樓跌落天井，一隻腳從此傷殘。

事後，薛天來去過周常德屋企，知道周常德細佬同細妹都因為佢條孖展數比班追數佬打傷過，周常德都因為呢件事冇再做差人，

後來警察部問番件事係點發生，個賊係點走甩，薛天來都冇將呢件事既真相再講出黎，只係話自己大意比個大圈仔走甩左。

周常德辭左職冇再做警察，消失左一段時間，到好多年之後，薛天來先喺電視見到佢出現，但已經係一間金融公司既高層。

薛天來成日覺得，係孖展炒賣害左周常德，亦因為呢類金融既投機令周常德害左薛天來自己一世，呢十幾年佢都諗唔通，點解周常德唔出現向自己講一聲對唔住，仲點解要留喺呢一行，

害左佢地兩個唔可以再做警察既一個行業。


++++++++++++++++++++回憶完+++++++++++++++++++++++++

阿媽講完，可勇同我對眼已經紅哂，我仲記得果次阿爸出事，我地去醫院睇佢，見到阿爸腳上面果條好大既傷痕，我地覺得好傷心，果時佢仲同我講冇野，好快就會冇事，我到而家先知，原來喺佢身上曾經發生過一件咁既事。

阿媽話阿爸一條根，好易信人，信一個人就係一世，而家咁聽番，阿爸係嬲周常德，或者係嬲佢點解到而家都仲未去填補番佢地友情上既呢一大個缺口。

夜晚訓唔著，一個人諗左好多野，呢一個月既變化真係好大，好唔慣，差唔多天光果時，我send左一個訊息比以娜，話佢知阿爸既事，可惜等左半個鐘，

以娜都冇覆我。

訓醒，又一日，今日星期六，啱啱唔使番工，起身就即刻去醫院睇阿爸，去到，阿爸仲訓到迷迷糊糊，成個人都唔夠精神。

阿媽同可勇一人拖住阿爸一邊手，勸阿爸做手術。

阿爸：「發覺果時已經太遲，排期又要時間，如果去私家醫院又會好貴，我唔想去到呢個時間仲浪費咁多錢。」

呢個係阿爸立場，但我地兩兄弟既立場係，就算要偷要搶，我地都要阿爸盡快做手術，一日都唔可以拖。

由阿爸醒番，佢知道我地已經知道佢有病，而我地亦都知道佢知道可勇而家做宏訊，但今日既探病時間入面我地一句都冇傾到宏訊既野，冇再爭拗大家價值觀既野，全家人都好開心好融洽咁傾計。

人既劣根性就係咁，當你怕失去一樣野果時，你就自自然然積極去對待佢。

探完阿爸，阿媽同可勇番左屋企準備晚餐比阿爸，而我，就去左搵王力維。

去到王力維樓下公園，我講左阿爸既事佢聽，之後我都好坦白咁講出我既來意比佢知。

我想盡快搵最多既客，可以搵到足夠既錢比阿爸去醫好個病。

王力維：「估唔到世伯原來以前咁堅。」

我：「你果邊既客準備好未？」

王力維：「如箭在弦架喇，但而家你阿爸咁既情況你有冇心機做架？」

我：「多多都有，而家唔做仲等幾時？阿爸個病唔拖得。」

王力維：「咁得啦，星期一番我打比你，比完客既資料你我再同你夾夾。」

我：「維，唔該哂。」

王力維：「戇尻我有得分架唔該乜野呀。」

星期六晚至星期日，我同可勇唔係陪阿媽就係去探阿爸，一家人心情都變得輕鬆小小，從來解決問題都係謀事在人，成事在天。

星期一晚，美國開市大升，油價回落，經驗尚淺既我自把自為，用Jacky果個嬴到二十三萬既倉，沽左二十手貨。

二十手，對一個二十三萬既倉黎講係一樣好危機既事，每一蚊金既上黎係一萬五千六佰，即係話只要我睇錯個市十五蚊左右，Jacky個倉就會爆。

但我冇辦法，一定要月尾之前做最多既單，下個月頭我就有錢比最好既醫療去醫阿爸。

我落左盤之後，屏息以待咁坐左喺條船度，一句野都冇講。

另一邊既可勇，個倉其實仲有十幾萬，之前只不過係個圍頭佬覺得佢炒得太勁所以唔比佢做，但經過說服之後好似又話比多次機會可勇，聽佢地講，說服圍頭佬果個竟然係Yoyo。

我開始想了解到底Yoyo點解成日都咁有辦法。

可勇同阿栽喺房入面做單，sms比我，佢都沽左五手。

搵錢搵錢搵錢，係我地兩兄弟既目標，諗得入神果時有人拍拍我，係業仔。

業仔：「點呀正，做左野未？」

我：「沽左啦，649.5沽左。」

業仔：「唔好咁重貨，而家窄幅上落，美市上緊個油價又回，分分鐘金價會打一針上多幾蚊先回落黎，太重貨我驚你未坐穩就比佢嚇走左。」

其實業仔既理論我一路都覺得係愈聽愈有道理，金市既消息講真有幾十個來源，美金、油價、需求、銀行儲備、政局乜都可以關事，開邊一瓣我地根本唔可以太明顯知道，所以倉既做法就係唯有穩中求勝，就好似業仔咁講，穩中求勝。

可惜我冇咁多時間。

我冇同業仔講我沽左幾多手，跟住佢就行開左，望住個報價機個價真係好窄幅上落，幾近係徘徊喺648.5至650之間，坐左差唔多一個鐘，我就走左入阿栽個房，阿栽同可勇出左去食煙，只係得番Yoyo好勤力咁喺度打比班客。」

「陳生你好呀，我係宏訊果個Yoyo呀，仲記唔記得我呀？」
Yoyo見到我行入去，整個鬼樣同我打招呼就繼續做野，我坐喺房度百無聊賴，就企埋窗邊繼續望住果個仲未完結既繽紛嘉年華。

「點呀正呀，有冇做野呀？」
Yoyo收左線之後問我

「有呀，沽左。」

Yoyo：「世伯果度而家點呀？」

我；「有咩點丫，咪比心機搵錢囉。」

Yoyo：「正哥，有小小野問你。」

我：「講囉。」

Yoyo：「李氏果邊有人撬我走，仲比我去果邊開條Team，你話走唔走好？」

「走？呢度好地地點解走？」
我問

Yoyo：「冇自己既Team，我成世都係阿栽既伙記，搵既錢永遠唔夠佢多，就算我幾勤力都好。
講真入呢行都係想搵錢，唔係使乜成日打開個領同客傾生意，我知個個客都係望我個胸多過望我份計劃書，但我冇所謂，目標為本，唔過低線就ok，

男人就係咁賤格，你講幾多都冇用，比小小佢望下你叫佢仆街都肯。」

我：「蝕小小佢地點會同你開倉。」
我暗示，因為我真係唔信Yoyo真係蝕小小就搵到生意，特別係上次我聽到佢果個電話。

Yoyo：「正哥，我知你地男人一見女人個胸大就覺得人地冇腦，但從來唔會諗人地有冇努力。
我亦知你點解咁諗，因為上次你入房果時聽到我同個客傾野丫嘛。」

我：「Yoyo，老實講，我唔會睇唔起，因為我知道呢行搵錢咁做都係正常，我買份保險都搵個索既保險妹啦，何況幾廿萬幾廿萬咁拎出黎。」

Yoyo：「果個客係女人黎架，傾都傾左成個月，果次咪諗住快手去佢度搞埋個戶口佢囉，我屋企唔同你地，我單親家庭大，阿媽洗碗養大我，洗到十隻手指都係骨膜炎，而家想渣拳頭都唔得，我想比好日子佢過。」

我：「原來係咁，等我仲以為…對唔住。」

Yoyo：「唔使，係呀，頭先問你既野你唔好同阿栽佢地講，你知就算喇。」

我：「得，可勇都唔講。」

Yoyo：「信你就奇，兩兄弟有乜可能唔講。」

Yoyo行左出房，望住佢，我覺得呢度每一個人都有佢既一個故事，表面上你見好多人都係不擇手段咁去用客既倉搵錢，但其實佢地心目中都有一個信念，只不過你會唔會去探討，會唔會去關心。

望番個報價機，而家我個平倉價係648.7，即係如果而家我平倉，個客就執小小，小到可能係得幾百蚊，但我就有二千蚊佣。

但我想幫佢嬴多小小，一來真係多謝佢咁信我，放廿萬落黎，二來我想炒大個倉，咁搵既錢就仲多。

我望住個價，都係果幾毫子上落，等得愈耐，我就愈想快手平左倉佢落過盤走多轉，個金價愈黎就愈唔郁，我一路望住，648.7648.6648.5……

「648齊頭我就平你，同我快D去呢口價啦。」
我心一路諗

突然個價一彈，我一望『652』，點解會咁架？跟住再望仲不斷升652.3653653.4654…

呢個時候阿栽同可勇即刻衝入黎：
「哥快D平左先，美國果邊有恐怖襲擊仲未知死幾多人，隻金似衝緊上黎呀！」

大家仲記唔記得細個第一次睇咸片既感覺？我十一歲果年有一次因為幫阿媽放好老豆既底褲，唔覺意喺老豆既櫃筒果度搵到一盒咸帶。
第二日我就自己一個人偷偷地人生第一次去睇呢種「愛情+動作片」
，我成個頭哄到好近電視咁去欣賞，首次見到陌生女性胴體既我，成身感覺就好似觸電咁，睇到緊張果時直情有頭暈既感覺。

十幾年後，我望住個金價一路衝上去，竟然再次出現呢種周身冷汗加想頭暈既感覺，我完全六神無主，見到可勇平倉我都仲未識去打電話，阿栽同可勇見我冇舉動，都繼續望住個報價機，冇再理我。

阿栽：「仆街，隻金咁樣挾上黎，好在阿勇你走得快，唔係仆街都似。」

可勇：「不過蝕左幾蚊都有排同圍頭佬解畫，阿哥你走哂喇下？」

「嗯…」

我唔敢同可勇講，我完全唔敢同任何一個人講我而家既處境，而家個金價升到657蚊，個倉已經唔知蝕左幾多錢，但呢一刻我真係唔識處理，只係識坐喺度等，但我唔知自己等緊乜。

業仔行入黎問我：「正你走左架喇下？」

我：「係呀係呀…」

「隻金有排上呀，搵位再渣過佢啦。」
業仔邊講邊走番自己房

「勇，渣番佢三手啦，似仲有得升呀。」
阿栽話

可勇即刻打電話落盤，跟住兩條友又變番兩個大好友咁大叫升升升。

我一路叫自己等個價跌多兩蚊執番小小就平倉再搵位做過，可惜隻金就係一路咁升，可勇果三手貨一路嬴錢，佢地兩個就一路笑一路玩，而我就完全投入唔到。

阿栽：「喇勇，升左兩蚊就走，升多兩蚊就走。」

可勇：「得得得。」

佢地未講完，阿栽講果口價就已經到左，可勇正準備打電話平倉，同時我電話就響。

我一聽，係盤房打黎，Jacky個倉已經爆左。

收左線，阿栽同可勇問我邊個打黎，我冇答佢地就行左出房，

行出個大廳，夜晚留低既同事都做緊單，有好多好明顯已經渣左貨，討論緊執左幾多蚊金，今晚要做幾多幾多？
我冇檢討自己點解會搞到咁，反而覺得自己係最冇運氣既人，行下行下，我行左去電梯，落左樓下果個花園行。

中環夜晚既風特別凍，我坐左喺個花叢邊，旁邊有個女人咁啱都坐喺度食煙，我認得佢，佢係四個Team頭唯一一個女人，

GiniChan陳芷芳，年約三十五左右，個樣你就幻想下梁詠琪四十歲左右係乜野樣，同樣都似既，仲有佢既身材都係同梁詠琪一樣。

見到其他Team，循例點都要笑一笑，佢又禮貌向我笑番一笑，我擰番個頭去第二個方向，佢竟然撩我講野：
「你係咪業仔果Team架？早兩日見你簽左個大陸人戶口，好似做得幾好喎。」

我：「係呀，我新黎，我叫阿正。」

Gini：「我叫Gini，你應該識我啦，今日大升市喎，點解唔上去做野？」

唔知係我戇尻，定真係好失落，我下意識知道唔可以，但我最後都主動講左爆倉既事比Gini知，可能呢種就叫做六神無主。

Gini聽完件事之後，冇乜反應，只係點下個頭，好似完全唔當一回事咁。

我：「你有乜野意見？」

Gini：「乜野有乜意見？新入行爆倉好平常，你驚業仔鬧你？」

我：「點會唔驚，做得咁差，我仲未知點同客解釋。」

Gini：「傻仔，呢一行係唔使交代，就好似上擂台咁，你會唔會打完人一鎚之後怕比阿媽鬧？」

我：「唔明。」

Gini：「即係我地本來就已經喺一個鬥獸場入面，你搵到食物，你就要盡快食哂佢，就算有人鬧你，都只不過係想分你既野食，唔係真心想幫你。」

我開始明Gini講既野，
「好喇，我都要上去做野，喂正，頭先講既野，呢度講呢度散好喇，我係其他Team其實唔係好應該同你講咁多野，不過你咁唔開心就當過下料比你啦。」

我：「哦，知喇Gini姐。」

Gini：「Gini好喇，我未嫁架。」

坐多一陣我就走番上去，今日係大升市，成班好似遇大奇蹟日咁個個渣貨，最後大部份人都嬴錢。

落完去吹風，我個人好似冷靜左咁，行入業仔房，同佢講左我爆倉既事。

點知業仔好大力拍左張枱一下，從未試過咁大聲咁鬧：

「你有冇搞撚錯呀，我講既野你有冇聽架？」

「對唔住業仔。」
我只可以講呢句說話。

業仔：「講對唔住做乜？講對唔住個倉會唔爆呀，我叫左你次次都要set價架啦。」

我：「我以後會。」

業仔：「咁辛苦山長水遠搵個客為乜，而家做果幾十張單就冇左，爆倉唔係重點，問題係你點操作，人地咁見到問我點教你，我點答？

你第一倉就咁爆，一陣個客上黎嘈又影響到公司，你叫我點保你？你番左幾多日工？」

業仔就係咁一路半鬧半教咁同我講左半個鐘野，直到佢要再做野。

我行出房，可勇行埋黎搭一搭我膊頭：
「對唔係阿哥，我頭先自己嬴錢都冇留意你有唔妥。」

我：「傻啦對咩唔住，你叻仔我自己蠢之嘛，都夜喇，我唔可以成日夜番比阿媽懷疑，我走喇，你番去未？」

可勇：「我未住呀，阿栽話仲有機會做多兩轉。」

我：「ok咁我走先，你都唔好太夜。」


一星期後，

每一個倉每一日都會有一張日結單寄比戶個客，不過由於Jacky個地址喺大陸既關係，我覺得佢應該唔會咁快知道，呢一個星期佢都冇打比我，而我都因為心虛所以冇打比佢。

呢一個星期我好比心機咁繼續搵新客，業仔既態度都好似冇事發生咁，只係之後叫我比心機再黎過。
阿爸仲喺醫院，我隔日就會陪左阿媽去醫院睇佢先再番工。

今日起身果時先知自己訓晏左，阿媽放低字條話我知佢去醫院先，我起身即刻梳洗拎埋帶比阿爸睇既雜誌就出門口，點知一去到樓下，業仔就打比我，原來Jacky落左香港，黎左公司搵我，而家要我即時番去。

要面對既點都要去面對，不過我已經去到醫院樓下，打算拎左書上去就番公司同Jacky解釋。

仲有一途車程比我去諗點樣同Jacky解釋，但我兩野就輸左人地廿萬，我又有乜野可以解釋？業仔會唔會呢段時間幫我同Jacky降左火先，等我去到果時唔使咁難，我個腦一片空白，真係唔知用乜野藉口由乜野原因入手去解釋先。

諗下諗下就行到去阿爸病房門口，我打開門，坐喺阿爸床邊既人擰轉面望過黎，

係以娜。

行入門口見到以娜，我有小小不知所措，明明佢冇覆我SMS，而家又突然出現喺阿爸病房。

阿爸同阿媽都知道我同以娜既事，但佢地本來就已經感情唔錯，所以我未行入房之前，佢地應該傾得幾開心。

阿媽：「正，以娜黎左一陣架喇，幾有心呀，送左袋補品同張心意咭比你阿爸。」

「係咩…係呀阿爸你今日點呀？」
我好唔自然咁行去阿爸旁邊放低堆雜誌，對眼一路都冇同以娜有接觸。

擦過以娜身邊，我有種好陌生好陌生既感覺，我故意行去窗邊開窗，因為咁樣以娜就會背住我。
我從後面打量以娜既打扮，照樣係果個新款LV手袋，其他既就好似冇乜野改變，咁樣既打扮同我諗預期有小小出入，因為我覺得佢同Grace走埋一齊，就一定好似闊太咁一身名牌，更過份既係我有諗過佢會唔會有保鑣喺身邊。

我就咁企左喺窗邊，而以娜就一路同阿媽阿爸傾計。
以娜同阿爸以前成日傾計，果時阿爸仲係好收埋自己，唯一係以娜先可以令阿爸講野，阿爸話以娜心地好，又尊敬老人家，所以好鐘意同佢傾計。

我以為以娜見到我會即刻走，但估唔到佢好似完全見唔到我咁，拖住阿爸隻手一路同阿爸細細聲傾計，阿媽見到呢個情況，望下我又望下以娜，場面非常尷尬。

十五分鐘後，以娜企起身：
「來叔叔，我走喇，我過多幾日再黎睇你，個湯煲我唔拎走喇，下次拎第二個黎換，阿姨我走喇。」

阿爸：「好呀好呀以娜，正，送以娜走啦。」

阿媽：「係啦，你都返工啦就，大家都去中環，送埋以娜坐車。」

以娜：「唔使喇，我有車走，我走先喇，再見。」

講完以娜就開門走左，我發左呆咁企左喺度，阿媽係咁揚手叫我追，阿爸就望住我搖下頭：
「正，以娜對你如果冇感情就唔會黎睇我啦，做男人有時行多一步冇蝕底架。」

聽完阿爸咁講，我又覺得有小小道理，講真果晚我自己都SMS左以娜，而家仲扮乜野有型唔理人？我走出門口，見到以娜啱啱走入電梯，我衝埋去，啱啱好趕得切入電梯。

電梯入面有好多人，仲有一張訓左個阿伯既病床，床上面有一部心電機，仲有幾支好似鹽水既野。

就喺呢張野隔住左我同以娜，我企喺度望住以娜，而佢，就一路都冇望過我。

我唔知用乜野做開場白好。

醫院既電梯多數都係層層停，呢部都唔例外，成部電梯既人出出入入，而我同以娜就好似停頓左喺另外一個空間咁，呢個空間，時間特別長。

電梯到左地下，我以為以娜會一支箭咁走左去，正打算跑出去果時，見到以娜好有禮貌咁讓哂所有人出佢先出去，以娜性格一路都係咁，佢永遠記得尊重同先觀察其他人既需要。

以娜行出電梯，我走上去，行到差唔多以娜身後果時，正打算開口叫停佢，以娜突然停左步，轉身望住我，之後竟然係一巴打落我度

「薛可正，你個大胸女朋友呢？」

比以娜一巴打埋黎，我第一個反應係發火：
「張以娜，你講乜呀？妳癲架？」

以娜：「我癲？我講乜？你唔記得上次你拖住個女朋友走咩？而家你仲走上黎做乜？」

我：「我拖邊個關妳乜野事？」

以娜：「咁你追上黎做乜？想鬧我？想話我比你見到我錫其他人？你講鬧啦。」

我：「係妳走左去，而家仲要鬧我？」

以娜：「薛可正，點解你覺得你可以鬧我？上次大家樂度我冇同你講清楚，你自己冇諗過我講乜野架咩？上次仲要喺我面前打我同事？你知唔知我地果日去邊？」

「我唔知你地去邊，我鐘意打就打，有乜野問題？」
我實在講唔出口我打Frankie係因為我誤會左係佢撬走以娜，唯有硬住頭皮去死撐到底。

以娜：「上次電話就話要斬人，今次同我講打人有乜野問題，薛可正，到底你點解你成日要煩住我，你成日都覺得我張以娜係唔可以離開你？我頭先問你，你知唔知我地果日去邊呀？」

「係呀，男人係咁架喇，所以你咪去搵女……」

我收聲，因為我知道醫院開始多人望住我地

以娜：「你望下你自己，乜野都係其他人既問題，自己永遠都係最完美，你既感覺永遠都要行先，你傷風仲緊要過人地入醫院，我問左你兩次喇，你知唔知果日我同班同事去邊呀？」

比以娜狂鬧一輪，身邊好多人已經望住我同佢指指點點，其實我一路都想怪以娜離開，但原因不過係覺得佢貪錢。

問題就係呢個薄弱既原因，根本唔足夠我去同以娜爭拗乜野，以娜走左之後我都有反思過，佢講得好啱，每個人都貪錢，我自己何嘗唔係，有好機會既話每個人都想搵更好既，我嬲既原來只不過因為我係比人拋棄果個，但客觀黎講，換轉係我我都會咁做。

再加上我見到第三者原來係Grace之後，唔知點解我反而釋懷左小小。

我：「妳好煩呀，我咪講左唔知妳地去邊囉。」

「我好煩，你只係覺得我問好多次好煩，但你從來唔會諗點解我會問咁多次，呢個就係我同你唔同既地方，你永遠唔會考慮我呀。」
以娜雙眼開始變紅，眼淚開始喺眼入面打圈。

我：「妳有乜就講，成日問我我點知，我連妳想走我都唔知呀！
仲問問問，我唔係妳肚入面條蟲呀。」

可娜：「你唔係我肚入面條蟲，哈…」

可娜眼淚開始流出黎，我心情好極端，我見到佢喊覺得好心痛，開心既係，佢仲會為我喊。

可惜我極端左兩秒，就唔使再極端落去，

「啪！」
以娜用比頭先更大力咁再一巴打落我塊面度，然後聲嘶力竭咁大叫：

「果日係我生日呀，仆街！」
「嘩，打交喇打交喇。」
以娜一巴打埋黎，喺我地身邊既人個個都嘩然，

以娜打完我，用好憎恨既眼神望住我，

我冇出聲，一句說話都冇講到，

「正呀，你漏左個電話呀。」
阿媽喺樓梯一路叫我一路走落黎，以娜見到阿媽黎緊，轉身就走左，我想追出去，但阿媽已經黎到，我唯有招呼左阿媽先。

「以娜做乜野眼紅紅，你地傾左乜野？」

---Advertisement---





「冇野阿媽，唔好咁八，我返工喇，唔該媽。」

我快步走出去，但已經唔見左以娜身影，我再行到去停車場果度，終於見到以娜，佢上左架車，又係呢架車-JC115，今次渣車既唔係Frankie，而係Grace，我見到以娜上車之後向Grace講左幾句野，跟住Grace望一望我呢邊，就開左車。

我知道我唔會追到架車，就算真係追到，又有乜野用，跟住呢個時候，我電話響。

「正呀，你去到邊呀，Jacky等左你好耐喇。」

「得喇，我塞車呀，好快返到。」





四十五分鐘後，我終於返到公司，一跑入業仔個房，就見到業仔同Jacky傾得好開心。

業仔：「喂正，衰仔叫你咪住屯門架啦，明知屯門公路成日塞車架嘛。
我同Jacky講哂你果晚既情況喇，佢都好明白，放心啦。」

Jacky：「薛生，我本來就要來問清楚我戶口的操作問題，但剛剛你的上司跟我說明了情況，還給了那晚的圖表我看，雖然我也有點生氣，但沒辦法，投資就有這個風險嘛。」

我：「是…是…那天的情況真的很混亂，我其他的戶口也受到影響，但真的不好意思。」

Jacky：「不會不會，但這樣子，我發現黃金這東西真的有意思意思，雙向的東西一下子可以虧掉二十萬塊，我這樣想，如果我拿一百萬出來，你只要幫我猜對一次方向就行了，對不？」





我幾下蝕左你廿萬你都仲同我講埋哂咁既野？仲問我對不對？點解會咁有趣既？

「那肯定喇，那Jacky你打算再投資多少錢，真的是一百萬嘛？」
業仔見我錯愕既樣，第一時間幫我補上。

「對，一百萬人民幣，薛生，你下個星期來大陸找我拿吧。」

Jacky走左之後，業仔拉左我入房商量。

業仔：「頭先我同佢傾就覺得佢冇乜野唔滿意，我拎左份圖表係咁意吹左兩句佢就好似冇哂問題咁，而家仲話掟多一球落黎，我覺得有小小古怪，你自己點睇？」

我：「冇乜點睇，你都教過我呢行乜野客都有，如果而家有錢都唔去拎，好似諗得太多。」

業仔：「但如果你自己上去拎咁大舊錢點都有危險，你記住，盡量叫佢比支票，就算係大陸既支票公司都有方法兌到，唔好拎現金呀。」

我：「我知架喇，或者我會叫可勇同我上去。」





業仔：「點都好，有乜野唔對路就好走，自己醒目。」

行番去自己個位，我開始思考Gini之前所講既道理，冇錯，呢度唔會有人真心幫你，就好似業仔咁，就算有一佰萬但如果佢知道會有危險，佢只會叫我自己小心，而唔會派任何人去協助我。

人，始終都係要靠自己。

諗得入神之際，有人行過我枱前面，係Gini。

「頭先好似好驚險喎。」
Gini用口形細細聲咁同我講，之後就走左去。

我好想走前去問Gini，如果佢Team入面既人出現好似我而家處境既問題，佢會點樣去幫佢。

但我冇問到，因為我已經決定左自己一個上去拎錢。





當晚放工，同可勇去醫院睇阿爸，阿爸已經接受阿媽既勸告決定左下個月去私家醫院做手術，醫生話所有可能性都要等開刀一刻先知道，因為腸癌呢個病係可以有好大變數，由於腸既結構係又多又長，所以好多時有好多腫瘤都會藏喺好難搵到既地方，要到開刀打開左個肚先知可唔可以徹底根治到個病。

點都好，阿爸肯做手術我地全家都鬆一口氣，阿媽話下個月既原因係佢需要時間按樓，私家醫院做呢種手術要二十幾萬，一時間真係拎唔到咁多錢出黎。

我同可勇私下再商量，睇下可唔可以唔需要阿媽按樓，因為阿爸而家已經咁樣，我地都唔想阿媽按完樓又要再為層樓擔心。

我銀行本身仲有三幾萬，連埋我出糧果度應該有萬幾蚊，可勇到而家為止份糧就應該有三萬幾，加加埋埋都未夠十萬。

可勇話佢試下問阿栽借，而我就打算盡快上大陸拎埋Jacky果一佰萬盡快炒多兩轉，我知道咁諗法係好賤，但為左阿爸，我只可以咁做。

做左廿幾年人真係失敗，阿爸養我咁多年，而家到佢有事，我竟想幫佢都要左撲右撲，做人冇錢，就係連尊嚴同人格都唔應該有。

第二日我同阿媽講財政既情況，同阿媽講可勇就黎有個一佰萬既客，叫佢唔使擔心，呢個時候阿媽喺手袋拎左張支票出黎。

「正呀，呢張五萬蚊既支票係以娜果日送比你阿爸張心意咭入面夾住架，你自己睇下點樣處理。」





五萬蚊？以娜點解會比五萬蚊我？佢知道阿爸既手術費好貴？定係佢覺得我唔可以應付到阿爸既醫藥費？

拎住呢張五萬蚊冇寫抬頭既現金支票，我感覺好差，我甚至覺得呢五萬蚊係Grace既錢黎，但…阿爸既手術費我的的確確係仲差一部份先夠，唔通呢個時候我仲需要顧全自己面子？

我將張支票收好，打算如果Jacky果一佰萬拎左落香港之後，搵到錢就將呢張支票比番以娜。

兩日後，我再次踏足深圳呢個地方，Jacky約左我去同一個地方，綠茵閣。

但同上次唔同既，今次有可勇陪我，打死不離親兄弟，可勇話咁危險既地方點都要預埋佢去見識下。

過關我就同可勇去左坐地鐵，坐地鐵前可勇話去羅湖城買假LV，佢聽朋友講果度買會平好多，仿真度又高，我地做金融呢行點都要搵番多少碼頭充撐下場面，我見仲有時間就同佢行左個圈，點知佢最後又假LV又假勞力士，仲要係即買即帶哂上身，十足十成個暴發戶咁招搖過市。

買完，我地去坐地鐵，沿途可勇同我講隻錶有幾似幾靚，我反而冇佢咁好心情，對眼只係一路留意周圍既人有冇望住我地，有冇人會打可勇身上面堆假野既主意。





點知一留意耐左，我發覺有一個光頭佬真係離遠一個車卡咁不停望住我地，一路到我地落車果個站時佢又一齊落車。

我：「可勇，果邊個光頭佬好似有小小唔妥，你堆假野可唔可以收埋先？」

可勇：「哥你怕乜丫，我地兩個佢一個，佢敢過黎我打到佢仆街呀。」

我：「呢度唔係香港，我地自己小心。」

「得喇得喇。」
可勇收埋隻假錶，轉頭就真係唔見左個光頭佬，我先肯定頭先呢個光頭佬真係好大可能係打我地主意，我帶可勇急步行去目的地，行既地方都盡量揀人多既位置，冇野既，小心駛得萬年船嘛。

行左十五分鐘，終於到左綠茵閣。

「係呢度喇可勇。」

「而家大陸既餐廳又幾靚喎。」

當我同可勇正準備行上樓梯果時，突然間有人在後面拍拍可勇，可勇擰轉頭望一望，竟然係頭先果個光頭佬，個光頭佬拎住把彈弓刀，就喺當街當巷，一條熙來攘往既大街上面對我地兩個大叫：

「打劫！
拿你的錢出來。」

「打劫？打你老母呀！」
可勇用佢拳頭做最直接既答覆。

可勇一鎚打到條光頭佬仆街，跟手就衝上前搶刀，我打算行落去幫拖果時，先見到光頭佬後面有幾個大陸人跑緊過黎我地呢度。

「可勇，佢地有幫拖架。」

可勇聽到之後，仲未搶得切把刀就踢多光頭佬一腳，之後就同我一齊反方向走，走到街口，點知又有一架貨車打橫衝出黎，車一停，車上面又走多四五個人落黎，

後面果班已經追到黎。

行頭果個平頭裝大陸佬望望我地，之後施施然咁上番車：
「別打死，別打暈就成了。」

條平頭裝都未講完，前後加埋果八九個人就衝埋黎我同可勇度，我下意識跑到個角落頭度背貼牆，將自己可以比人打既位置收窄。

「哥，護住個頭呀，班仆街唔知有冇架生！」
可勇另一邊大叫

就係咁我同可勇比呢班大陸佬練左成分鐘拳，我地大家都係攬住個頭縮埋一舊咁唔郁，寧願比班仆街打個背脊，不過講真，當時真係太亂，其實唔係好覺得痛。

一分鐘之後，個平頭裝又行出黎叫停手。

「好吧，你兩個跟我們上車，阿兵，跟其他人分錢就走。」
平頭裝指一指我地，我地就比人推左上架貨車度，開車果時，喺車既窗度我仲見到光頭佬企喺度派錢，頭先打我地果班人拎完錢就一個個走。

開頭我以為係打劫，但見到呢個情況，我已經估到七七八八。

「哥，睇黎我地真係中左招。」

「係，諗計點拆啦。」

架車行左差唔多二十分鐘，終於停低左，我同可勇每人比兩個大陸佬好似捉馬騮咁捉左落車，個環境周圍都係四五層高既樓，樓下底有士多有髮廊，就係一條大直路好似成個村咁，直路既最盡頭，我見到個大牌坊，上面寫住

『向西村』

「向西村，咁熟既」
我細細聲問
「我知，好多人黎叫雞架，呢度屬於羅湖喇。」

「抄你媽的，吵什麼！
走上去！」

我地比人帶到其中一個大閘，入左大閘之後就行左四五層樓梯，上到去就入左一間乜野傢俬都冇既屋入面。

「進去！」
一行入去，我就聞到一浸又臭又霉既味，再望真小小，窗邊企左兩個人喺度，一個又係黑黑實實既平頭裝，感覺好似係軍佬咁，另一個，唔使講都知，係Jacky。

「薛先生。」

「Jacky，不用這樣子吧？」

「你兩天輸了我二十萬，難道不這樣子你會知道我有多憤怒嘛？」

「仆你個街死大陸佬果日仲上黎扮大方。」
可勇喺我身後面講，但我示意叫佢唔好出聲

「呀？那是誰，在大陸不會說國語，你來幹嘛？」

我：「對不起Jacky，那你現想怎樣？」

Jacky：「賠償呀，本金、車馬費、面子費還有你的道歉金，五十萬吧。」

我：「我那有這麼多錢？投資虧本本來就是很平常的事情。」

Jacky：「你有沒有這麼多錢不是我要考慮的問題，你說的好，投資虧本是正常，但你們的操作手法我已經打聽清楚，之前說什麼專業分析，專人幫我看著什麼都是假的，拿我的錢來炒作佣金才是真的，不過可能你的技術一般，一下子就把我的錢倒進大海了，好喇好喇，錢多少我已經說了，你說，你要我給你多少時間？」

我：「五十萬我沒有，你打死我們我也沒有。」

Jacky：「打死你們還先不用，去跟你的家人打個招呼我看來還有用多的，是屯門什麼…我看一下﹝喺褲度拎左張紙出黎﹞是…屯門市中心吧。」

「你怎麼知道？」
我果一刻真係好驚，好驚佢會做出對阿爸阿媽不利既事，到呢一刻我先知，點解爆倉之後Jacky成個星期之後先搵我，佢唔係收唔到消息，係佢一路打算點樣逼我比番錢佢。

Jacky：「在大陸，你們香港那一套對我們來講是簡單不過，別以為我拿你們沒辦法，我旁邊這朋友是軍人來的，有需要的話，在危險時把人家的手腳轟掉也是很普通的事情。」

可勇：「哥，今次唔係小事，點算？」

我諗左一陣，喺我面前既Jacky真係好恐怖，上次黎公司果時話比多一佰萬出黎，個樣仲係天真得黎非常可愛，到而家，佢把口話可以將我地手手腳腳斬斷，但個樣都仲可以保持到依然係果一副又天真又可愛既笑容。

我喺銀包拎左以娜比我果五萬蚊支票出黎，無可奈何之下交左比Jacky，

「這張是香港銀行五萬塊的支票，你只要找一個有香港身份証的人去銀行就可以拿到錢，在抬頭寫上名字，記住千萬不要不見，什麼人也可以拿錢的。」

Jacky：「好。」

跟住Jacky搵左頭先押我地上黎既其中一條友，叫佢唔知搵乜野香港仔去香港拎錢，兩個鐘後，Jacky接到電話：
「行。
薛生，謝謝你的五萬塊，已經收到喇，想問一下其他四十五萬怎麼了。」

「屌你老母，而家比條毛你咩！
我地兩個都企左喺度點跑比你呀！」
可勇忍無可忍，衝上向Jacky大叫。

「可勇！」
我叫停可勇，因為呢個時間衝動真係唔見得有乜野用。

「Jacky，給我打個電話到香港，可以嘛？」

「樂意。」

Jacky比左佢部手提電話比我，我考慮左十分鐘，終於打出一個我最唔願意打既號碼

「你好，宏訊。」
「你好，我想搵周生，周常德。」

「喂，周生唔喺度，邊位搵佢？」
響左一陣之後，另一位女人聲問我

「我係薛可正，想問下周生幾時番？」

「正？我係Gini呀，周生好似去左打Golf，唔係好鐘意人嘈，有冇緊要野？」

「好緊要，好緊要。」
其實當時我唔係好怕我自己既個人安全，我最怕既係佢地真係搵到上門比阿爸阿媽知道。

「有幾緊要？」

「…我…你都知上次黎公司果個Jacky，我比佢挾…」
「啪！」
我仲未講完Jacky已經搶左個電話加一巴打落我度

「你媽的，想找人報警嘛？」

可勇：「你老母打我大佬？」
可勇衝前想打Jacky，但未跑到去Jacky身邊已經比條軍佬兩下捉住左，軍人既身形同可勇呢種香港古惑仔真係好唔同，直情係好似捉雞咁一下捉到佢完全冇反抗能力。

「放手呀仆街！」

Jacky：「好呀，既然你不想聊就別聊了。」

Jacky同軍佬好嬲咁走左去，大力閂埋大門，成間屋得番我同可勇，而四周圍既窗都係封左木板。

我：「可勇，有冇事？」

可勇：「我冇事，哥，佢地真係會走上屋企，到時嚇親阿媽就仆街喇。」

我：「我知，我知…又係我搞出黎，點解我次次做既決定都係累人累物。
上次喺中環打以娜個同事又搞到你比以娜鬧到冇哂面。」

可勇：「唔好咁講啦阿哥，做屋企人冇得揀，有乜野事，我都幫你大大撐住。」

我：「我連以娜果五萬蚊都拎埋出黎，而家就算想比錢佢都冇辦法，幾萬…就只不過係幾萬，為左爭阿爸手術果十幾萬我先會咁急，唔係自己冇本事我根本唔會拎Jacky既錢去搏，我冇得揀，以前以為自己好叻，叻你好多，好有本事，到而家番大陸陪我比人打，要同我分擔既反而係你。」

可勇：「哥呀，由細到大我都好開心有你呢個阿哥，講真丫，比你叻下有咩所謂？細個係人都話你讀書叻，我冇所謂架，我咪去玩運動囉，你讀書叻，我玩運動勁，咪一樣各有各長處。
大家都開心。」

我：「你係特登唔比心機讀書？」

可勇：「傻啦，有邊個細路仔要特登先識唔比心機讀書架，只不過我細個就知道你好勝，你唔輸得，冇所謂架，輸比你，我輸得架，咪等我做差果個，起碼我地兩兄弟感情好嘛，係咪？」

我完全估唔到可勇一路既諗法都係咁樣，其實佢都係一樣唔輸得，就算細個喺阿爸支木棍面前佢都唔輸得唔認錯，只不過係你唔想我地兄弟感情受影響，所以先一路默不作聲咁去做旁人眼中較差較唔聽話既一個。

呢個細佬原來由細到大都照顧緊我，只不過係我自己唔知。」

我：「可勇，我諗過，我地如果番香港，一定要比心機搵客，一定要有錢喺身，有錢喺身就唔會比人打，有錢喺身就乜野問題都可以解決，啱唔啱？」

「哥，大家咁話。」

就係咁我同可勇傾左唔知幾多個鐘頭，傾到我地眼訓，傾到我地訓著。

訓到朦朦朧朧之際，突然聽到有人開門聲，我同可勇即時起身，但原來已經天黑，門打開，行入黎既竟然係周常德同Jacky。

見到周常德，我係非常之驚訝，因為頭先我根本講唔到自己處境比Gini知，已經打定輸數要再諗辦法甩身。

周常德：「可正可勇，你地有冇事？」
我：「周生，你點知我地喺度？」

「我們能走了沒有？」
周常德擺擺手，暗示我出去先講，之後佢就轉頭問Jacky

Jacky：「當然可以，要不要我送你們去關口？」

周常德：「不需要，還有你戶口那二十萬我會找鄧總解決，一塊兒都不會少給你。」

Jacky：「謝謝周總，謝謝。」

可勇：「周生，呢條友食左阿哥五皮架喇！」

「有沒有？」
周常德問Jacky

Jacky：「有是有，但那是他之前付的，那個時候我還不知道…」

「夠了，為什麼你沒跟我講？」
周常德開始起火咁問Jacky

Jacky：「我忘了。」

周常德：「你老母你條大陸佬，好聲好氣同你老闆傾，講好比番錢你你都仲要自己落格，屌你老母我而家話你知一蚊都唔會比，果五皮野我限你三日內拎番落香港我公司比我，一個崩都唔好少。」

Jacky：「周總你說啥？我聽不明白。」

周常德：「喺華強北撈咁撚多年日撚日同香港人交收，而家黎同我扮唔明白話？你唔明就唔使比，我睇你華強北檔野仲開唔開到！
可正可勇，我地走。」

臨走，可勇行過Jacky身邊，突然好大力咁一鎚打落佢個肚度，我同周常德都愕左一然：

「你老母頭先打我大佬！
？」

「走啦。」
其實我仲有小小驚，因為由門口到樓梯，一路都仲係Jacky既人，一路行到落大閘，起碼有十幾人，但Jacky竟然一句說話都冇出，只係好惡咁望住我地。

落到樓下，最令我震驚既係，周常德竟然只係一條友上黎救我地。

我：「周生，你點會知我地喺度既？」

周常德：「你打比我個電話，Gini聽到你講Jacky個名，跟住又聽到好似打鬥聲咁咪即時打比我，我番到公司問業仔知你番大陸call孖展都知你九成出左事，問業仔拎左你個客電話，原來呢條Jacky係華強北果班外省電子佬，同佢傾開價交人，傾下傾下先知佢老闆就係同我做開回收生意果個鄧總，咁我咪上黎帶走你地先囉。」

可勇：「唔該哂周生。」

周常德：「正呀，我聽業仔講其實今次你都有小小唔著，點解一個廿萬倉你炒得咁狼？等錢使咩？」

周常德問我呢個問題，其實我係最為難，因為我知道如果我講阿爸要做手術呢個真相比佢知，以佢之前對我地既補償態度，佢一定會即刻出錢幫我地，但我怕咁樣會令阿爸唔開心。

不過佢啱啱話哂真係自己一個人黎救左我地兩兄弟，呢份人情我又唔好意思轉頭走去呃人，一時間，我都唔知點講，望下佢又望下可勇，成分鐘都講唔到半個字出黎。

周常德：「點呀？應該肚餓啦，我地去食個飯先慢慢講你地既事比我知啦。」

周常德帶我地行出向西村，大約再行多兩三分鐘左右，就帶左我地去一間好似俱樂部咁既野，一行入去，兩邊總其三十人一齊大叫「歡迎光臨」
，跟住有一個又高又瘦既北方佳麗行埋黎同我地講：

「周總，歡迎你又黎我地皇室假期。」

我見成間野既服務員都好似同周常德好熟，個個周總前周總後，跟住就有個男服務員帶左我地去更衣室，呢個時候我先知呢間皇室假期應該係按摩之類既地方，當時既我係完全冇去過呢一類既地方。

換完衫就行左出去個大廳度，成個地方我諗有成萬呎有多，其中仲要分左好多部分，有食飯有休息有睇波既，我第一個感覺就係覺得好新鮮。

周常德帶住我地一路行，沿路既服務員就不斷叫佢周總，我同可勇喺佢後面跟住，成個人都有一份好不其然既自豪感，最後我地行到一間餐廳坐左落黎。

周常德：「可正可勇，叫野食丫。」

可勇：「是但得架喇周生，我地食乜都得。」

周常德聽到可勇咁講就拎起餐牌點左一堆又魚翅又鵝肝之類既野，一路食我一路心算，呢餐起碼都要成千蚊先落到樓，基本上由行入呢間野開始，我同可勇就覺得周常德好似有一股好強既磁場，一種你永遠都觸摸唔到既境界，感覺好偉大。

其實每一個做金市既人都一定會經歷一個過程，你會喺呢間公司又或者係呢一行入面搵到一個你覺得好仰慕佢既目標，好希望可以有佢既身份同有佢既魅力。

雖然我唔係好願意，但周常德的確係第一個令我有呢個感覺既人。

食完餐飯之後，周常德就入正題，佢好似好想知道點解我會咁急用錢，期間仲有試探式咁問我阿爸同阿媽既近況。

周常德：「做呢一行冇得急，我知道你個Team頭業仔既做法，一味靠快靠狼，其實以我所知佢以前都試過得罪好多客，只不過全部都係師奶婆仔，所以次次都拆得掂。

你就唔好彩，第一個倉就遇著呢條外省佬，如果唔係撞啱我識佢老闆，你冇番三幾十個都唔使旨意番香港，係喎，你仲未同德叔講你點解咁急用錢，呢度唔係公司，你地以後叫我德叔就得喇。」

「德叔。」
我都未有反應，可勇就已經開左口，兄弟情深，我絕對知道點解可勇會有呢個舉動。

「德叔。」
講到底佢由頭到尾都係對我地兩兄弟好好，所以我唔抗拒用呢個稱呼叫佢。

考慮左一陣，我決定同德叔講阿爸做手術既事。

但講之前，我已經表明唔想德叔插手屋企既任何事，原因都係因為我想尊重阿爸既立場。

德叔聽到之後好愕然，除左副眼鏡，用手按一按頭既兩邊外側，一下子好似好感歎咁樣。

「末期…末期就真係好難搞喇。」

我：「醫生話唔係冇機會醫，最緊要係阿爸肯開刀。」

德叔：「你地既錢真係夠嘛？唔好理其他事，救左來哥先，我可以唔講出去。」

可勇：「德叔放心，我地夠喇。」

德叔：「嗯，不過點都好，你地試下盡力，幫我說服下爸爸，我想同佢飲餐茶。」

可勇：「知架喇德叔。」

阿爸既話題就咁結束，跟住德叔就帶左我地去VIP房，一坐底，就有個女仔行左埋德叔身邊，德叔一野將隻手放左落佢大脾度，跟住個女仔就開始幫德叔按摩隻手。

「你地兩個要乜野都同服務員講喇，德叔訓陣先，今日走黎走去都冇好好地訓過。」

可勇：「得喇德叔。」

我同可勇兩個就坐左喺個成八十吋既電視前面睇波，從電視隔離既玻璃，我見到個女仔好比心機咁幫德叔按摩，再望真小小，其實個女仔幾靚幾純品。

可勇拍一拍我，用口形同我細細聲講：「好撚正呀哥。」

雖然係咁，但我同可勇都係乖乖地咁繼續睇波，人地今日又救你又請你食飯，,冇理由咁冇家教仲要洗人地其他錢。
我地兩個一睇就係兩場波，德叔訓左差唔多成三個鐘先起身。

德叔：「嘩我訓左咁耐架喇。」

可勇：「係呀德叔，成三個鐘都有，我地波都睇兩場。」

「你下鐘吧，拿著。」
德叔叫果個女仔落鐘，跟住比左成十張人民幣比個女仔。

「嘩，鍊下隻手就成千銀。」

個女仔執好野之後，黎左個九十度鞠躬向我地講再見，跟住就好好笑容咁走左出門口。

個女仔走左之後，可勇忍唔住問德叔：「德叔，頭先你比咁多貼士佢既，佢摸左你隻手三幾個鐘咋喎。」

德叔：「勇，錢既野搵得黎咪使得去，德叔年紀大喇，難得仲有妹妹仔一見到我就好似蜜蜂見到蜜糖咁，呢一千幾佰使得幾開心，點呀，有冇興趣叫番幾個妹仔同你按下咁呀？今晚張單德叔架，唔好同我客氣喎。」

可勇：「好呀，阿哥你叫唔叫番個呀？」

我：「唔喇，我唔係好慣，我睇完波就訓。
你頭先打左比阿媽未，一陣佢擔心我地。」

可勇：「打左喇，阿媽番左屋企訓。」

呢個時候，突然間有人叩門，之後有一個大約六呎高，帶眼鏡既男仔行入黎。

「德叔。」

「詠航，你黎左喇，黎丫。」

德叔叫左個後生仔坐去我地果邊，之後介紹比我地識：

「可勇可正，呢個叫詠航，係我既世侄，亦都係我既助理，我大陸好多生意佢都有份幫我打理，以後有乜野事你地搵佢，佢就會幫到你地。」

我：「你好，我叫可正，你叫我阿正得架喇，呢個我細佬阿勇。」

詠航：「正哥勇哥你地好。」

可勇：「喂哥唔好講住啦，真係唔陪我搵個妹妹仔按下手先訓呀？」

我：「唔喇，今日搞左成日，好眼訓，德叔我訓先喇。」

第二日，同可勇一早就番左香港，德叔因為有小小事做就同詠航去左龍華，聽講係搞佢地既回收生意。
德叔真係有辦法，雖然我真係唔理解當年佢出賣阿爸既事，但睇佢對我地呢對世侄黎講，佢應該係一個有情有義既人。

問業仔拎左日假，番到屋企阿媽見到我塊面有小小瘀左就問我乜野事，又問我果五萬蚊比番以娜未，又問我之前果晚去左邊，最後可勇幫我打發左阿媽，我自己就走左去訓覺。

休息完，番到公司，其實知我同可勇比人挾走呢件事既人唔係太多，嚴格黎講係得業仔同阿栽知，仲有一個幫我救我既Gini，不過佢地話Gini呢幾日都係番左大陸做野，所以一路都見佢唔到。

自從出事之後，我同可勇都好比心機搵客，每日打既電話數量係多到計唔到，而家先知，原來叫你番一份工係坐低一路打電話都可以好辛苦。

大陸果件事之後既一個星期，Jacky口腫鼻腫咁走上公司搵我，然後將十萬蚊人民幣放左喺枱面就好快咁走左去，我叫都叫佢唔住。

德叔又未番，一時間我都唔知點做好，唯有將呢筆錢鎖左喺櫃筒先。
第二日，我終於見到Gini番公司，我就特登走入佢間房搵佢。

我：「Gini，咁耐都唔見你番工既，上次唔該哂。」

Gini：「周生同我講左喇，你地冇事就得啦，係呀，搵我有事？」

之後我就將Jacky果筆錢既事講比Gini知，Gini即刻打電話比德叔問佢點處理筆錢，德叔同佢講話果十萬蚊有一半係我上次比Jacky果五萬，另外五萬就係Jacky一路唔肯還，德叔已經搵人落左佢舖頭搞事而家要佢賠比我既，叫我收好佢，用喺有用既地方，

我當然明白德叔所指既係乜野，但見到Jacky個樣，我都一路諗，德叔到底係咪咁有辦法咁得人驚，搞到Jacky要山長水又遠咁拎番筆錢黎比我。

再過多一個星期之後，王力維終於開始比佢果批名單比我，有左呢份名單之後，我搵客既速度都快左好多，原因好簡單，因為呢份名單入面既人全部都係有錢想投資，問題係你可唔可以投其所好，同佢開到話題，咁就可以得到佢地既信任。

我到而家都成日記得果時有個阿頭講，搵一個新客就好似你溝一條新女咁，你要留意佢既喜好，遷就佢既習慣，唔好小小野就放棄，一定要永不放棄，終有一日就可以感動佢幫你開倉。

計我話，開倉仲難過溝女，不過講真兩樣都難唔到我。

今個星期發生左兩單大事，第一就係我終於開到第二個倉，係一個香港人既十萬蚊倉。
另一件事就係

可勇同Yoyo因為飲醉酒而去左維多利亞開房。

我個新倉既一個退休女教師，大約五十幾歲，叫劉金兒，佢同我開倉既原因係因為佢平時好鐘意買實金，所以想試下玩呢類既投資，同佢講解果時我當然係用番官腔果一套，但實際做法始終都係由我去決定。

但今次開左個倉之後我突然停一停去諗，德叔講得唔係冇道理，如果每一個倉開左之後你都係諗住點樣炒死佢之後拎錢，你喺呢一行永遠都唔會有真正既成功，最多係一年時間個個月三幾皮，跟住個名臭哂，之後自己都冇心機做。

要做就做到細水長流，起碼你每一次出入市都有你既原因同需要，唔再係亂炒一通。

如果我依循住業仔果一套去做，我最多都只不過係做另一個業仔，呢一樣唔係我所願。
我要做既，係要好似德叔咁，係咁意講句野都可以嚇到幾個暈低。

至於另一件大事亦已成定局，簡單小小講，阿栽果組有個組員生日，可勇同Yoyo都有去，大家都飲得好醉，可勇同Yoyo仲飲到斷哂片，起身果時已經訓左喺維記一間有水床既房入面，聽可勇講當時佢仲係上身著住西裝，但下身係完全冇著褲。

做男人既就一定要負責，就係咁，可勇同Yoyo就開始左拍拖，但因為工作關係，佢地都盡量唔比公司入面既人知。

阿爸既手術愈黎愈近，我地手頭上既錢其實都仲未夠，最後好在阿栽肯賣左架車借住比我地先。
至於阿栽賣車既原因其實唔係完全我地，係因為佢自己輸外圍輸大左，爭街數成三十萬，佢先要賣左架車黎應急。

跟住既兩個星期都係好平靜，我有我既工作，阿爸已經番左屋企等做手術，每日朝早我都會同佢晨運先返工，工作都幾順利，日頭搵既客都經營得唔錯，而夜晚做既單亦都順利。
可勇都係同我地一齊，但奇怪既係，阿爸一路都冇問可勇而家份工，唔通就好似阿媽咁講，阿爸已經放低左？

終於，到左阿爸做手術既一日，我同可勇請左一日假，同阿媽一早就送阿爸入醫院，阿爸外表睇黎唔係太緊張，去到醫院果時仲同我地有傾有講，到左換手術衫果時，我見到阿爸開始發呆，我知道佢有野想講，但一路都冇講。

換好手術衫，阿爸訓左上張病床車上面準備推入手術室，我地三個一路陪住佢，去到手術室前面，阿媽拖住阿爸隻手，兩個都係望住對方，一句野都冇講，終於，阿媽忍唔住流左一滴眼淚出黎，唔知點解，令我諗起一個畫面。

由細到大阿媽都好眼淺，我記得細個佢下晝湊我放學食下晝飯果時，都可以因為睇阿信的故事而一路食一路喊，到後來無線好多師奶劇集，逢係大結局班主角要死，阿媽都一路食晚飯一路喊，有次仲要喊到滴左落碗飯度，通常呢個情況阿爸都會鬧佢：
「喊乜鬼呀，做戲之嘛，等我死先喊啦。」

今次，見到阿媽喊，阿爸冇再出聲，因為一滴眼淚，都喺阿爸眼眶入面，慢慢咁由塊面度流落黎。

阿爸同阿媽拖左一陣手，我同可勇都一齊埋去比支持阿爸。

望住阿爸訓喺病床準備推入手術室個感覺係難受而又好奇怪，直覺話你知，你唯一既爸爸推入呢間房之後，以後，就唔知仲有冇機會好似以前咁，日日同你見面，又或者係再一家人去食一餐飯。

「仲有一分鐘，要做手術架喇。」
護士小姐好溫柔咁講。

「可正可勇，如果阿爸有乜野事，你地記得照顧阿媽。」
阿爸拖住我同可勇隻手講。

「爸呀，冇事架，好快冇事架喇。」
可勇已經忍唔住，一路喊一路安慰阿爸。

而我，就已經一句野都講唔出，只係拖住阿爸隻手，垂低頭，一路唔出聲咁喊到全身抽搐，眼淚已經一早滴哂落阿爸隻手度。

因為我垂低頭，視線一路都係停留喺阿爸隻手度，突然，有一隻女仔手摸住阿爸既手臂，係一隻好熟悉既手。

「妳真係冇呃我，真係會黎。」
阿爸好開心咁講

我抬起頭望一望，企我旁邊既係以娜。

以娜：「我講左黎架嘛，來叔叔，你今日精神都好好呀，阿姨。」

以娜黎到，令我地一家人好似突然開心左咁，阿媽都即刻抹哂面上既眼淚，破涕為笑咁同以娜打招呼。

「喇來叔叔，做完手術好快就冇事，我屋企煲左湯架喇，你做完手術出黎我就拎比你飲。」
以娜好似天使一樣既表現，令我覺得好感動，我分手之後第一次覺得，點解我以前唔識欣賞佢既優點。

阿爸：「哈哈，你呃我咩，做完手術邊食得野架。」

以娜：「係喎，咁我比阿姨同可勇飲囉。」
聽到以娜故意咁講，我個心又沉左一沉，佢，應該以後連比我同佢講野既機會都唔會有。

最後，阿爸終於推左入手術房，我睇住佢去到最遠，睇住度門慢慢咁閂埋，我內心好平靜，但心情好傷感。

擰轉頭，我望到以娜行埋去可勇度講左幾句野，跟住又好似以前咁細細力打左可勇手臂一下，然後又拖住阿媽，話一齊去廁所，

我問可勇以娜同佢講乜野，可勇話以娜同佢講上次對唔住，仲話而家可勇著西裝成個人好靚仔。

等左陣，見到阿媽自己一個行番黎。

我：「媽，以娜呢？」

阿媽：「走左喇，佢話要返工呀。」

「哦。」

手術最後用左差唔多六個鐘先做完，阿爸推左上病房，阿媽上病房打點，而我同可勇就去左搵醫生了解。

醫生話阿爸腸入面既腫瘤唔算少，不過睇到既都已經切除哂，加加埋埋都差唔多有二十幾粒，之後就要睇後面既療程順唔順利。

聽到醫生咁講，我同可勇都鬆左一口氣，起碼得返黎既結果係仲有進步既空間，上病房同阿媽講，阿媽開心到又喊多次。

夜晚，我同可勇又返左公司做單，可勇圍頭佬個倉雖然係蝕左三幾萬，但圍頭佬好似明白事理左咁由得可勇去炒，加上可勇另外又開多左一個香港客既倉，加加埋埋佢今個月應該可以有五萬蚊以上既糧。
而我，因為諗法有小小唔同左，所以呢幾日都唔係太急做單。
不過有可勇果份糧頂住，阿爸果度既手術費應該可以完全應付到，所以我可以唔使為錢而擔心住。

行左入業仔房，佢地又係炒單炒到如火如荼，我自己渣左兩手貨，跟住就好悠閒咁行左埋窗邊，對眼，仍然係望住果個仲有五光十色既繽紛嘉年華，之後不其然再諗到以娜。

以娜喺醫院既出現令我一路都唔可以釋懷，既然已經分左手，點解仲要對我屋企人咁好？佢到底為左乜野？

不過業仔既房真係唔適合人類思考，因為長期會有一班人會望住個金市嘈怨巴閉，特別係呢個仆街：

「喂阿毛你有倉做乜唔做野呀，搵位渣貨啦，有錢都唔識搵你唔好話係我章文教出黎。」

上次嘈完之後，章文喺業仔面前已經唔會再主動同我過招，不過今晚唔同，因為業仔出左去見客。

章文：「喂阿正，你個倉得果兩手貨夠乜？黎丫整多兩手啦。」

我：「得喇，有分數，我同業仔講左點做。」

章文：「業咩仔呀，而家業仔都唔喺度，你成日有倉又唔做，其他新同事見到你咁都有樣學樣，公司食屎呀？」

我：「喂我話有分數呀，你要教去教其他人啦。」

章文：「業仔出左去，呢Team而家我負責，做得你地上司我就要保障公司既利益，你而家同我即刻出去望住個價，有位就同我做野，唔做野你就番屋企唔好阻住其他人！」

章文有意咁打開度門大聲叫我出去，呢個世界總係有咁既人，以為自己口齒有小小伶俐就鐘意踐踏下其他人黎彰顯自己既地位，呢種人永遠喺度嘗試其他人既底線，直至逼到人去死角，佢就覺得滿意同開心。

佢以為業仔唔喺度呢個契機可以用自己既地位去教訓我，可惜亦都係因為業仔唔喺度，唔會再有人埋黎勸交，我決定今日就要狠狠咁同章文玩一舖大既。

「我而家話唔撚郁我個倉呀，屌你老母你係咪聽唔到呀？」
我以著名曼聯領隊費格遜最出名既絕招『吹風筒』，近距離咁向章文還擊。
我咁大聲落番章文面，估唔到最大反應既，係坐喺章文隔離，佢新收既所謂徒弟阿毛。

阿毛：「喂你講乜野呀，嚇鬼呀薛可正？而家章文屌得你唔啱呀？淆底唔敢做單就讓個位比人啦屌你老母。」
首先介紹一下阿毛先，佢係一個中五畢業冇幾耐既男仔，染到成個頭都係金毛，成個人既意識形態都同古惑仔入面既陳小春差唔多，可惜既係佢大約只有五呎三吋高。

阿毛既反應係令我求之不得，我眼尾望一望好遠既一間房，見到開左燈我就知道呢個時間係啱啱好，

「淆底丫喇！」
「砰！」
面對五呎三吋既對手我諗唔到有唔郁佢既理由，一鎚輕易咁打中毛仔既額頭之後，我就一啖氣咁不停打落去，直情可以話係火力全開咁盡情攻擊，冇幾耐，可勇都加入左成為一份子。

與其話係我同毛仔打交，咁不如直接話係佢比我同可勇打，最估唔到既，竟然係章文全程一句聲都冇出，直到毛仔個口比可勇打到見哂血佢先拎左卷廁紙比毛仔。
---Advertisement---






夜晚旺場時間打交，最後就緊係要比人捉哂入大老闆房啦，我地大老闆叫甘生，典型潮州人，每晚我地做單既時間佢就會同一大班高層走入間會議室到賭錢，我頭先望住有著燈果間房，其實就係呢間大老闆既賭錢房，而最重要既，甘生既主要賭腳，係德叔。

我之前同德叔講左喺公司入面我地盡量扮到唔識大家，因為咁樣會對我做野方便小小，如果身邊個個同事知道公司高層係你世叔伯，我既人際網絡係一定一定會受影響。

但適當時候，我又想拎下呢種地下關係黎善用一下。

行到入老闆房，一大班大老闆賭緊錢，枱面數到既錢冇一佰都有八十萬，甘生旁邊既，仲有德叔坐喺度。

呢個時候業仔都趕到番黎。





甘生：「業仔，你班細既自己人打自己人，搞咩呀，一陣比上黎既客見到咁點？」

業仔：「係呀甘生，唔好意思呀，佢地有小小誤會，我\返去講講就冇野架喇。」

毛仔：「乜冇野呀，我比佢地兩兄弟打到仆街呀業仔，我要報警呀。」

我：「報你老母，我同章文講野你走埋黎托呀，講野咁撚串比人打都正常丫。」

業仔：「收聲啦正，唔好意思呀甘生。」





甘生：「喇我講一次，有乜野自己閂埋門搞好佢，一Team人打交有乜野好睇，冇乜野就出返去做野。」

「知道架喇甘生我。」
狗即係狗，等大老闆講野，呢個章文又第一時間去應佢。

業仔：「走啦，返哂我講先慢慢傾。」

到佢地幾個正行走果時，我依然係企左喺原位。

我本來想同章文嘈既原因，就係呢個。

「甘生，我覺得業仔同我做野唔夾，我唔想哂大家時間，我想調Team。」

聽到我要轉Team既要求，我知道業仔好尷尬咁望住我，但我冇理到，我一路望住既係大老闆甘生，我知道德叔係佢隔離，必要時，德叔一定會幫我口。





甘生放低手上面既十三張，個口擔住支雪茄，望住我講：「轉Team？有架咩？」

成間房既人都冇出聲，一路等甘生再出聲，

「阿德呀，你點睇呀？」
甘生問德叔，

德叔望望我，跟住就擰過去答甘生：「緊係唔得啦，我地呢度開咁耐都冇人話轉Team，就算我比你辭職唔做再入過黎，咁你叫業仔塊面擺去邊？咁樣走左去，人地話業仔點做野，班細既點解會走既？你叫佢點答？

仲有如果個個見到你咁轉，其他人又要轉，咁我比唔比佢轉好？」

德叔既答案基本上係我完全預計唔到，我一面狐疑咁望住佢，真係完全睇唔透到底德叔點解會咁答。

甘生：「丫，又係喎，亂哂秩序點算呀？阿德你講得啱，唔轉得，出去啦你地。」

正當我完全唔知點算果時，德叔再講多一句：





「不過如果真係同個阿頭唔啱既話，做我地呢行又真係好難做既，業仔我見你一向都教班細既教得好好，可能係呢條細路仔唔啱你，一係咁啦，我果邊唔夠人，你要轉既，就當轉黎我度，起碼唔使喺果四條Team度，等業仔落台都好小小，好冇呀？」

德叔對住我笑左一笑，我當然識做，點都要交一交戲：

「係呀業仔，對唔住，可能我真係夾唔到章文，唔好意思。」

業仔：「咁都好既，我冇問題，唔該哂周生甘生。」

傾完，我同業仔章文佢地出左房先，喺行番去果段路，氣氛，真係詭異到不得了，業仔冇同我講野，因為佢態度話比我知，佢覺得我出賣左佢，就算唔係出賣，我都係喺阿頭面前落左佢面。

至於章文，我同佢出左房之後既幾次眼神接觸都話比我知，佢知道自己以後都冇得同我鬥。

行到去業仔房門口，我主動行去業仔度同佢講左幾句官腔，大致都係對唔住同埋多謝佢教導之類既野。





講完之後我拎番自己既野，行過章文身邊，我用好近既距離望住佢，用極度友善既態度同佢講：
「喂章文唔好意思，聽日開始你可以將你所有精力教其他細既，你知你一向都幾咁睇班細架啦。」

章文：「唔該哂喎。」

「不過點解頭先毛仔撐你比我打果時，你愈行愈遠既？」
我望望毛仔又望望章文，之後就轉身走左。

權力會令人自大，而最重要，更加會令人腐敗。

第二日，因為之前果晚夜訓，我十點鐘先去到醫院睇阿爸，去到醫院果時，枱上面已經有一壺熱湯。

阿媽：「正你黎喇，你細佬啱啱去左接女朋友，好快就番黎。」

女朋友？咪即係Yoyo？我估唔到可勇會咁快就將Yoyo介紹比阿爸同阿媽識。





「阿媽你咁早就煲左湯？」
我問

阿媽：「以娜今朝一早拎黎架，佢話你阿爸未飲到就叫我飲喎，呢個傻妹真係好心地，到底你而家同佢搞成點？」

我：「我都唔知。」

阿爸個傷口都仲係好痛，只可以訓喺床上面休息。

我：「阿爸你點呀？醫生話個手術好成功，你慢慢康復就冇問題架喇。」

阿爸遞起一隻手指公比我，我笑一笑，用毛巾幫佢抹左額頭上面既汗，呢個時候，可勇帶左Yoyo入黎。

可勇好開心咁將Yoyo介紹比阿爸同阿媽認識，而阿媽亦都好開心咁同Yoyo傾計，Yoyo好識做，以佢既口材要令到兩老開心係絕對唔難既事。

行出門口陪可勇食煙，兩兄弟就喺果個小花園度徘徊。

「可勇，你同Yoyo真係認真？好少見你帶女仔比佢地見。」
我問

可勇：「認真，咁大個人仲玩玩下咩，之前對佢都有小小好感，點知果晚一飲就飲到斷哂片，人地比你搞埋唔通仲玩玩下拖人咩。」

我：「咁都好，阿爸阿媽見你生性，阿爸個病都好得快好多。」

可勇：「我都係咁諗，係呀，禽晚單野，德叔之後仲有冇野同你講？」

我：「冇呀，佢係叫我以後去佢度，幫佢跟佢既客，做得好既再教我做其他野喎，係喎，你兩個倉禽晚炒成點呀？

可勇：「好運呀禽晚，比個市連打幾巴，輸到我都驚，咪唔做住。」

我：「慢慢黎啦，喂食埋好番入去，費事阿爸等。」

返阿爸房之前，可勇想去廁所，我陪佢行到廁所門口又見到Yoyo啱啱出黎。

「喂你地門口等我，我好急呀。」
可勇講

「快小小呀。」

我同Yoyo企喺廁所門口有講有笑，Yoyo突然用手指一指我背面，我擰過去，望到以娜企到好遠咁望住我同Yoyo，之後一句聲都冇講，轉身就走左去。

見到以娜轉身走，我其實唔係好識反應，

我：「Yoyo，佢企左好耐喇？」

Yoyo：「唔係，佢一見到我同你就愕左一愕，之後就轉身走，我認得佢係你以前女朋友。」

呢個時候可勇啱啱出返黎，我叫佢返入房先就即時走左出去追以娜。

我跑得好快，因為我以為以娜會走得好急，但我一跑出個門口，先見到以娜其實係用平常既速度離開。

我跑上去，攔住左佢。

我：「你可以鬧我，但呢樣真係要解釋清楚。」

以娜：「唔使喎，我覺得眼寃先唔想行其他地方。」

我：「果個叫Yoyo，係可勇女朋友黎架。」

以娜：「你話比我知，上次你拖住走果個係你細佬女朋友？」

我：「係，但…總之就係誤會。」

以娜：「其實唔重要。」

我：「我覺得重要，我唔想又多一條唔屬於我既罪名。」

以娜望住我，對眼好似有小小遊離既感覺，我知佢有野要準備講，但我唔知佢想講乜野。

以娜：「如果呢個真係可勇既女朋友，你上次拖佢走就係為左喺條大街上面當住咁多人面向我示威，又或者係有心唔比我好過。」

我冇答以娜，因為呢個真係事實，當然我唔會再花唇舌去話佢知Yoyo當時係未同可勇一齊之類既廢話，因為再講幾多佢都係覺得我詭辯。

以娜：「好幼稚，我就係好討厭你呢種幼稚，算喇，我要走喇，我搵日先黎睇過來叔叔，不過薛可正，你聽住，以後唔使再同我解釋任何野，我黎睇來叔叔唔係為左你，係因為來叔叔好錫我，拜拜。」

我繼續冇出聲，亦都冇同以娜講拜拜，望住以娜背影我咀嚼緊佢講既說話，幼稚？男女之間鬧交就係咁架啦，搵衣櫃打下，搵難聽既說話激下大家，又或者係自殘下，再過份既就係郁手郁腳，有乜咁幼稚？

唔係咁，對方點會留意自己？

張以娜，妳幾時變到咁成熟？

好快，又過左半年，阿爸手術之後已經康復得七七八八，醫生話觀察多一年如果再照都發現唔到其他唔妥，就即係話阿爸既病已經受到控制，我地一家人好開心，可勇一早就搬左返屋企住，同Yoyo拍拖都拍得好好，Yoyo仲耐唔耐上黎煮飯比兩老食，阿爸阿媽對佢都好滿意。

至於我，自從德叔帶左我去佢度做野之後，我既事業係一路直線向上，德叔要我做既，原來就係處理番佢手頭上既細倉。

點解會有細倉既出現？因為德叔係一個財經界既知名人士，耐唔耐都會開下類似分享會既野，開得呢類既會就會有一班佢既粉絲，仲要多數都係師奶。

喺呢班師奶心目中，德叔就好似佢地既神一樣，只要德叔係咁意講邊隻股票好，佢地就會借都借返黎訓身買落去。
近年德叔因為入左宏訊做類似代言人之類既野，所以有時都會開唔少係講解金市既分享會，就係呢類既分享會，會有好多師奶自己走埋黎要開倉，資金大約係五萬至十幾萬不等。

但德叔點會放呢類既細倉喺眼內，對佢黎講呢呢類既倉同垃圾冇分別，所以就會分比我同詠航估，當然，我做既單所得到既佣都要分比德叔，不過都係一個好合理既水平。

就係咁，我每個月都有差唔多基本十萬蚊既收入，有時德叔會有唔少既股票貼士比我，跟佢買十次都有九次嬴，所以呢半年，我自己連扣埋阿爸上次做手術爭阿栽既錢，我已經儲埋左差唔多五十萬。

但另一方面可勇既情況比較差，同Yoyo拍拖之後佢地兩個都懶左好多，好多時夜晚為左去玩都唔會認真留喺公司做單，三個月前開始可勇仲爆哂手上既倉，完全無收入，呢三個月佢都只係用緊自己既積蓄，我有比過錢佢，但佢話自己已經大個，唔需要我再照顧佢。

公司開始有傳言，話我呢個阿哥就身光頸靚，同德叔去富臨門，個細佬就要同女朋友落大家樂食飯盒，我唔知呢個傳言係邊個放出黎，但我有需要知道可勇自己係點諗。

不過我未問，答案已經開始有眉目，有一晚，可勇收工同Yoyo去左同朋友食飯，我自己一個人留左喺德叔個房度做單，到十二點幾，有人敲門入黎，係可勇。

「哥。」
可勇有飲到好醉咁一路行埋黎一路講

「做乜飲咁多酒？」

可勇揮揮手，示意自己飲得唔係好多，當然我係唔會信，可勇搖下擺下咁行到去張枱度，然後好大力咁雙手拍落枱面。

「砰！」

「哥，我冇哂錢喇，真係一蚊都冇哂，我好比心機做野架，你可唔可以叫德叔都帶埋我一齊做呀？今日我同Yoyo去食佢舊同學果餐飯，個個唔係帶住隻『地通拿』就係渣架Benz黎，我呢？同Yoyo逼地鐵去咋，我覺得Yoyo好冇面呀，哥呀，你叫德叔帶埋我做丫，我唔想窮呀，男人唔可以窮架哥。」

見到可勇咁樣，我有一陣心痛，係咪我呢個做阿哥既做得唔夠好，個細佬日子先過得咁唔開心，我扶左可正埋一邊坐，跟住就打比Yoyo。

我：「Yo，可勇返左公司搵我仲語無倫次，妳而家去左邊呀？」

Yoyo：「阿哥﹝Yoyo同可勇拍左拖兩個月，已經開始改口叫我阿哥。
﹞，我而家返緊黎架喇，頭先同可勇去左飲野，佢飲醉左就唔知走左去邊，打極電話都冇人聽。」

我叫左人用熱毛巾幫可勇敷下塊面，跟住就由得佢訓，我繼續做我既野，半個鐘後，Yoyo番到公司。

Yoyo：「哥，佢冇野丫嘛，佢有冇講乜野？」

我：「佢話佢冇錢，叫我同德叔講比野佢做，你地兩個呢排冇倉咩？點解有事唔同我講？」

Yoyo：「我同可勇都冇客，以前未拍拖，我可以成日出去應酬下班麻甩佬，開倉都易好多，而家可勇有時唔比我出去，話以後叫我唔好咁辛苦，佢負責搵錢。

不過佢真係好勤力，但阿哥你都知呢一行你冇運就係冇運，佢唔似阿哥你有德叔睇住，唔使搵都可以有倉，所以成日覺得自己係咪冇用，點解大家都係世伯既仔，德叔只係照顧你而唔照顧佢。」

聽Yoyo講完，我開始明白係一回乜野事，其實我之前都有同德叔講過，可唔可以分某一部份既倉既可勇，但德叔話可勇係阿栽果Team，如果分左倉比佢，阿栽就會分埋一份，情理上根本係講唔通。
再者，雖然只係幾萬蚊既倉，但一樣都要由德叔自己部門做番，冇可能好似餅仔咁派黎派去。

至於德叔其他生意，其實佢一直都有諗法係叫可勇幫佢手，但最幣既係可勇有案底，德叔係知名人士，如果出左乜野事，傳媒唔報好地地，如果一咬住德叔既話，個牽連可以係好大好大，就係因為咁，德叔先一路冇叫可勇幫手。

我喺衫袋拎左三萬蚊出黎比Yoyo，叫佢同可勇用住先，但Yoyo冇要到。

Yoyo：「阿哥，其實如果係講生活費我地仲有，可勇想要既只不過係機會同認同，而唔係咁樣乜野都唔做就有錢收，我地真係唔係咁諗。」

我：「你袋住佢先，當幫阿哥袋住，德叔果邊我再傾傾，放心，可勇係我細佬，我仲緊張過你地。」

Yoyo：「多謝阿哥。」

我：「妳有冇飲酒？如果冇既妳渣我架車送左佢返屋企先，始終呢度公司，咁樣唔係太好睇。」

叫左人送Yoyo同可勇落停車場之後，我坐低諗左一陣，最後，我決定打一個電話，

「喂，Gini，阿正呀，妳可唔可以幫我一樣野？」

Gini：「係，點呀正？」

我：「我想同德叔講，想佢比份工作可勇學下野，妳話點講好？」

Gini：「好難架喎，你知德叔人情還人情，公事佢分得好清楚，邊個應該比乜野佢做，佢自己有哂主見。

同埋你唔係問我點講好，你係想我幫你講。」

我：「Gini我幾時都話妳聰明，上次彈比妳隻石油股妳執唔少，行個方便啦。」

Gini：「得啦，盡力啦，再傾。」

同德叔做野呢半年，我同Gini喺工作上多左好多溝通，原來佢除左係Team頭之外，德叔好多野都會搵佢幫手，有時甚至係德叔既行蹤佢都會知道，公司有好多人話佢係德叔既契家婆，但我從來都唔去理呢個範疇既事，

如果你想搵錢，就唔好將心思花喺某一類唔關自己事既野上面，你既工作係唔包括講是非，講完係唔會有錢收。

打完比Gini，我做完手頭上既工作，又如常咁樣打開電腦，上線Msn，再望一望，已經係半年，半年入面，以娜未曾上過線，又或者係話，佢半年以黎都仲封鎖緊我。

自從上次醫院見過之後，我已經冇見過以娜，阿媽話佢有打電話比阿爸問候，但次次都傾幾句就收線，阿媽話以娜同佢講有去過英國，聽講係處理小小家事，至於點解我同以娜冇再見面，其實好簡單，就係因為大家都冇搵大家。

一段感情既閉幕，好多時期間都會出現大大小小既拉扯，然後突然到左某一日，你地會唔搵大家，生活入面好似已經唔需要對方既存在，之前既固執會消失得無影無蹤，各有各忙，直到大家都唔會再記得大家。

就好似陳奕迅果一首歌既歌詞咁，

「而既然分開了，何必又想打擾？」

兩日後，德叔特登約左我同可勇去福臨門食飯，Yoyo話可勇果晚醉完醒左之後斷哂片，完全唔記得自己有返過公司搵我，所以今日呢餐飯，可勇唔覺得有乜野古怪。

德叔一樣同我地咁談笑風生，因為我跟德叔既日子耐左，慢慢我同德叔既話題會比較多，我地傾得開心既同時，我留意到可勇好悶咁自己一個食野。

我：「可勇呀，試下個椒鹽田雞腳丫，好正架。」

德叔：「可勇呀。」

可勇：「係，德叔。」

德叔：「德叔呢排唔係好夠人手，阿正又話你而家做野叻左好多，咁就啱喇，德叔自己果邊有兩三個倉想你幫我跟跟，但你唔好同你阿頭果邊講喇，你照用返我用開果個戶口幫我落盤，自己集好條數，佣果度我就個個月頭清比你，德叔四就你六，你有冇問題呀？」

可勇：「冇問題德叔，我會比心機做，但幾個倉大約加埋幾多錢左右呀？」

德叔：「冇幾多丫，咪佰三四萬左右。」

佰三四萬，如果可勇好好做既話，每個月搵十萬一定唔係問題，見到可勇好開心既樣，我亦都好多謝德叔比機會佢。

德叔飲左一啖茶，跟住又慢慢咁講：
「你地兩個係來哥既仔，即係我既仔，德叔做得到既，我一定會盡力幫。

但如果德叔有野想你地幫，你地又會唔會幫我？」

我：「德叔你講啦，做到既我地兩個一定做。」

德叔：「德叔老喇，人老呢就思舊，之前你地話來哥身體唔係太舒服，咁而家都過左大半年啦，有冇時間約德叔同你地阿爸飲餐茶呀？」

其實我知道德叔始終會有一日有呢個要求，我亦都知如果德叔再提出呢個要求，我係唔可以好似半年前咁拒絕佢，問題係，我可以點安排？

呢半年黎我可以儲到五十萬，最大原因係我一直喺阿爸阿媽面前扮我仲做緊以前份工，就算我賺到錢，除左架車之外，我都冇買乜野奢侈品，花費冇多到，儲既錢就自然多左。

雖然阿媽話阿爸知道左可勇去宏訊之後都冇大反應，但我唔敢諗如果我同佢講我唔止喺宏訊做，仲係做德叔既助手，我完全唔敢想像阿爸會有乜野反應。

但如果德叔同阿爸見面，咁即係話之前所做既所有野都會推倒哂，阿爸會知道，呢半年黎我都一路呃緊佢，我好怕咁樣佢又會自己收埋喺心，對個病會有唔好既影響。

喺我仲考慮既時候…

「好呀德叔，我幫你約。」
可勇好快咁答左德叔，

「好，咁唔該哂你喇可勇。」

「唔使，我多謝德叔你先真。」

食完飯，德叔就坐自己車走左，我就渣車同可勇返公司，車上面我知道可勇心情好好，原因當然係德叔交比佢做既果幾個倉。

我：「可勇呀，到時做果幾個倉就做好小小呀，德叔做野要人好有交帶架。」

「得架喇哥，你做到既野你細佬都唔差得去邊既。」
可勇好隨意既答我一句，唔知點解我覺得好難入耳，係我自己聽既有心，定係可勇講既有意？

我冇深究落去，話題又轉番去德叔同阿爸度。

我：「你真係諗住幫德叔約阿爸？」

可勇：「係呀，講真啦哥，德叔對我地咁好，如果要害我地既唔使做咁多野，佢同阿爸既事我地果時都仲細，我覺得唔需要懷疑太多會有唔好既事發生，自自然然咪好囉。」

我：「唔係有冇事發生，係阿爸如果真係唔想，咁你可以點？」

可勇：「佢唔想，我咪同德叔照講囉，冇問題架。」

我：「得啦，咁你鐘意啦。」

果晚我做野做到好夜，可勇同Yoyo一早就返左屋企食飯，夜晚我返到去，佢地已經全部訓哂。

第二朝一起身，我見到阿爸啱啱散完步返屋企，我換完衫準備返工，阿爸就叫住我：

「阿正，你喺阿德果度做成點？」
阿爸突然問我

阿爸咁樣一問，我第一個反應唔係驚訝，而係好嬲，
我意識到可勇已經幫德叔開左口約阿爸，而約既途中唔知點解會將我既事講左比阿爸知。

不過無論係乜野原因，我都要應付左阿爸先。

我：「唔錯丫，爸你點知既？」

阿爸：「傻仔，你阿爸我以前日日鎗林彈雨，見既唔係道友就係古惑仔，同同事出親街食飯都要一眼關七，驚比捉過既襯家尋仇，你估我真係乜都唔知呀？

呢半年你日日早出晚歸，有時鐘意又可以唔番半日，你話有乜野工可以咁自由？仲有呀，你以前成個蕃薯咁，睇乜野都係留意電器，近呢排識學人睇下財經，個人又身光頸靚左，阿爸一早就估到啦。」

我：「咁尋晚可勇有冇同你講乜野？」

阿爸：「有，可勇幫阿德約我飲茶，我諗諗下，都十幾年囉，我個病又死過翻生，仲咁執著做咩呢？我叫左佢幫我約個時間出黎架喇，比我同阿德聚下。」

我：「爸，你真係冇野？」

阿爸：「我知阿媽同你地講我同阿德之間既事，總之過去左既，我唔諗喇，而家要養病，阿爸知你地錫我，所以更加唔想你地難做。」

我：「爸，可唔可以話比我知，我幫德叔做野，係邊個講你知架？」

阿爸：「又唔係特登講，係可勇佢地尋晚問我果時唔小心講埋之嘛，Yoyo都叫我扮唔知架喇，不過我話一早估到，我同你解釋番就冇事架啦，正呀你唔好去話阿Yoyo呀，知唔知呀？」

「得架喇阿爸。」

由可勇飲醉酒果晚Yoyo同我講既野，到尋日食完晏晝可勇同我講野既態度，再加上今次Yoyo擅自向阿爸講我幫德叔手既事，我知道我最擔心既野終於出現。

由第一日我已經知道Yoyo係一個親疏好分明既女仔，為左屋企佢可以義無反顧咁搵錢，對外人佢又可以不擇手段去達成目標。
可勇天生既性格就係耳仔軟，容易受人影響，亦都好容易接受其他人既諗法，

如果佢地兩個喺埋一齊耐左，我好怕佢會比Yoyo影響到，而事實上，我已經感覺到，Yoyo既諗法已經一步一步咁影響住可勇。

一個星期後，福臨門入面，阿爸十幾年之後，終於再見番呢個當年害到佢殘廢既人。

朝早既十點半，我同可勇仲有阿媽已經一早黎到福臨門坐低，外面落住好大雨，個天黑到好似夜晚咁，由於我唔知一陣會發生乜野情況，所以一行入黎果一刻開始，我就覺得好不安。

阿爸坐低左，就好似平時喺屋企樓下飲茶咁望下個餐牌有乜野食，咸水角係佢既至愛，但手術之後我地已經唔比佢食太多，到底都係油份太高既野，對佢身體會有影響，但今日黎見德叔，阿媽已經一早講左佢想食乜就食乜，自己節制下就得。

「嘩，點心都差唔多五六十蚊一蘢，呢種高尚地方真係唔講得笑呀下。」
阿爸拎住個餐牌望黎望去，一路笑一路同我地講。

可勇：「阿爸，食得幾多錢丫，你點啦。」

我：「係呀，呢餐可勇比，你地食乜都得。」

可勇：「係呀，唔好幫我慳。」

「來哥。」
突然，德叔唔知喺邊度走出黎，就企左喺阿爸隔離叫佢。

阿爸望一望德叔，個表情我唔識點形容，係開心定錯愕，定係唔自然？阿爸企起身，兩隻手扶一扶德叔既手肘，差唔多成十秒，先講得出一句：
「阿德，好耐冇見。」

德叔同阿爸一樣既姿勢咁搭住對方，呢個表情係我第一次見到出現喺德叔既面上，望住佢地，我好似有一種恍如隔世既感覺，平時只會喺無線電視劇出現既情節，而家就活生生咁出現喺我至親既身上。

我同可勇就好似小朋友咁坐喺一邊，因為面前既事係我地耗盡前半生既歷練都唔可以理解既事黎，平時我地同朋友最多都係爭下女打下交，嘈完鬧完過一段時間大家就冇事，大不了咪唔搵大家，老死不相往來。

但面前比你見到既係，一對本來好好既朋友，你因為爭人好多錢，所以喺鎗林彈雨入面背叛左我，更加錯手令我由四樓跌落天井，一生既前途從此冇左。
到十幾年後大家終於見面，果種感覺已經係複雜到冇得再複雜，我知道你真係因為唔想連累家庭先要出賣我，但你亦都知道係因為你既出賣，先會毀左我十幾年既時間。

果一刻，言語真係完全唔可以表述到任何野。

突然…「啪」
一聲，德叔就喺一間酒樓入面，向阿爸跪低左。

「來哥，對唔住。」

德叔突如其來既一下，令到我地一家四口都好突然，阿爸反應好快咁一下就扶起左德叔，果下反應快到，就好似阿爸未出事之前，仲係做警察果時咁快。

「德，傻左咩。」
阿爸拍一拍德叔膊頭

「來哥我真係唔知可以點講。」

阿爸叫德叔先坐低，跟住擰轉面向我地兩兄弟講：
「可勇可正，呢餐唔使你地陪阿爸德叔食，你同阿媽去行下街，比阿爸同德叔好好地咁聚下舊。」

就係咁，我驚左好耐既事終於都完結左，我同可勇仲有阿媽去左灣仔街市行左個幾鐘，直到收到阿爸電話，我地先去接番佢，去到，德叔已經走左，阿爸冇講比我地知，到底佢同德叔講過乜野，但從阿爸既表情去睇，我知道佢真真正正解開左一個心結，亦都放低左一個仇恨同一堆問號。

德叔同阿爸既交情，經過呢件事之後，我同可勇都清楚知道，係去到一個乜野程度。

原本呢個友情評估唔會發生任何問題，直到可勇講左呢件事比Yoyo知，問題就開始出現。

一個星期之後，Yoyo向阿栽通知，佢要正式辭職。

其實做金市呢一行係唔需要辭職，基本上每一日都會有人人間蒸發，冇人需要遞辭職信，亦冇人會理呢類已經冇倉既人去左邊，生存唔到就自然死亡。

Yoyo之所以要做辭職呢一個程序，係因為阿栽同可勇本身就係好朋友，以後要見面，走既時侯就當然要處理得好。

Yoyo走之前一日，我叫左佢入我間房，我向佢問左幾個問題。

「Yo，大半年前妳咪同我講過有其他公司妳過去，妳今次係去果邊？邊間？」

Yoyo：「哥，係呀，果邊老總叫左我好多次，我發覺呢邊真係發展唔大，咪去其他地方試下，邊間公司我遲小小話你知丫好冇呀哥。」

我：「可勇會唔會去？」

Yoyo：「可勇點會去，佢仲要幫德叔做野嘛。」

我：「嗯，其實都冇乜野，咁你以後上黎食多兩餐飯喇知嘛。」

Yoyo：「知喇哥。」

Yoyo走左之後一個星期，呢個星期可勇都好比心機做野，因為個市既上落唔係太大，所以佢走既轉數都唔係太多。

題外話，唔知大家有冇留意金價，其實金價喺06年之前，個價格都係非常穩定，遠到去01年果段時間，有時個金市成日都可能只係得幾蚊波幅，直到06年金價開始上揚，跟住一路好似直升機咁不斷向上衝，最後去到而家2012年呢個高位。

故事既發展已經去到07至08年左右，當年有好多金市既淡友都睇死金價唔會升得去邊，愈升就愈沽，愈沽就愈大獲，果段時間死既客，我自己都唔記得有幾多。

好多人都喺果段時間仆街，但唔代表係佢地技術既問題，係因為喺金市呢個買賣模式入面，好多時金價會好單方向咁衝得好急，十幾二十蚊金根本就係等閒事，好多人都係因為咁而冇左個倉，甚至冇哂信心。

薛可勇就係其中一個。

就係Yoyo走左呢一個星期，可勇每日都好比心機咁喺阿栽個房做單，因為同我個房比較遠，所以呢幾日我地都冇乜傾計。

放工，因為德叔有文件交帶我要比Gini，所以我行左去佢地果邊，Gini唔喺房，我見可勇同阿栽喺房入面做緊單就行入去傾下計。

我：「點呀可勇，做左野呀？個樣咁緊張既？

阿栽：「正哥。」

可勇：「係呀哥，今晚都升左十幾蚊上黎，等緊佢回吐個位，而家沽左三十手。」

「沽呀？唔係喎我頭先睇圖睇到，有機會補番頭先裂口支陽蠟喎，我果邊渣左六十手，我諗應該仲有十蚊八蚊升。」
我指指個圖

「下，我沽左喇喎。」
可勇有小小唔耐煩咁講

「哈，咁你地兩兄弟就要拗下手瓜先喇。」
阿栽講笑咁搭住可勇膊頭講，

可勇鬆開佢隻手，對眼一直冇離開過報價機，亦都冇再應阿栽，我搵個位坐左喺窗邊，一路飲住水一路望住中環夜景，好多時做金市都係咁，一入左市就要乾坐，坐到平到倉為止，不過我冇所謂，反正我都係等Gini。

五分鐘後，金市開始又升，今次係一支大陽蠟升左七蚊，仲要係冇回吐咁企硬個價。

我打電話平倉收錢，可勇又跟住打電話，但佢唔係平倉止蝕，佢係Lock倉。

Lock倉，係行內一個掩眼法，亦可以話係一個小技巧，舉例如果你700蚊金果時渣左一手貨，咁你就有一張渣貨單係700蚊果個位，點知個市唔升反而跌，一跌就跌到去690蚊，即係暫時個倉就蝕左10蚊金。

如果而家平倉止蝕，咁你個倉就會即時虧蝕左10蚊金，即係每一手蝕七千八佰蚊。
但好多經理既做法係Lock倉，Lock倉既意思，都係喺690果度沽貨，但佢唔係平番700蚊果張單，係另外沽一手貨，即係話佢700蚊果度有一張渣貨單，而690蚊果度就有一張沽貨單，問題就係呢度。

如果佢690蚊果張單係平700蚊果張渣貨單，即係個倉已經冇單喺度，但而家Lock倉呢個做法係有兩張唔同位既一渣一沽單喺度，變相蝕果十蚊金就鎖死左喺中間。

大家可能會問作用係乜，因為每一日公司都會有日結單寄比客，如果一手貨硬生生蝕左10蚊金既話，日結單上面就會寫住一手貨蝕左七千八佰蚊，係非常之難睇既事，如果Lock倉又有乜野好處，好處就係日結單上面會仲保持住兩張單喺度，當金價升果時，渣貨果張單就好似賺緊錢咁，而隻金跌果時，又輪到張沽單好似有錢落袋咁，兩個數始終都係一加一減，但比人感覺係有嬴有輸，總好過一張蝕七千八佰蚊咁難睇。

面對唔識野既師奶呢招好有用，但如果稍稍有腦既人一睇都會知，Lock倉根本就係呃多幾張單做而已，新入行既會成日用呢招，因為要開飯，呃得一張得一張。

但可勇而家係幫德叔個倉做野，如果佢真係做得唔好，始終都會影響德叔個名。

我：「可勇，點解唔直接平左佢，Lock住咁多手比客見到唔好睇喎。」

可勇：「哥我有分數架喇。」

我：「德叔比倉你就小心啲做，唔好一陣又飲醉話冇人欣賞你呀。」

可勇：「係咪而家渣貨嬴左錢就走黎教我呀？講撚左有分數啦仲講。」

「而家你大佬係咪唔講得野呀？」
我拍枱望住可勇大鬧。

可勇見到我真係好惡好嬲，叫阿栽出左房先，閂埋門佢先坐低自己解釋，

可勇：「阿哥呀，我唔想同你嘈，但我而家係大人，做野會有分吋，你成日兜口兜面咁教我，人地會覺得我靠你架。」

我：「靠我？成公司都知我地靠德叔架啦，呢一行就係跟紅頂白，唔係理你靠邊個，係講你有冇得靠，

冇錯你係大人，但你生到幾大我都係你阿哥，你細個我鬧你，到而家你大個做錯野我一樣會鬧你，我知你同Yoyo一齊之後負擔大左，但唔係為左搵錢就乜都唔理架。」

可勇：「Yoyo個老母，一時話鄉下起屋叫Yoyo夾小小，一時又話叫Yoyo比幾萬蚊佢一齊買股票，日日有野唔同款，我都唔知點算，咪想跑多小小單唔使比人睇死，哥，你都知我坐完出黎，成世仔最有機會風光就係而家，我自己會小心架喇哥。」

我：「可勇，你兩公婆既野，阿哥一定唔會過問，邊啲應該做邊啲唔應該你自己心中有數，但如果呢幾個倉你做得唔好，或者係影響到德叔，就連阿哥都未必幫到你講說話。」

阿勇：「知喇哥。」

講完，行出門口，順手就放低左份文件去Gini間房就算，之後自己一個人渣車周圍去，今日既心情真係好差。

由可勇口入面我知道Yoyo阿媽係一個乜野人，我亦知道Yoyo係一個顧家既人，咁即係話，可勇，會比佢地逼得愈黎愈辛苦。

我渣住架車，由皇后大道一路向上環咁行，去到差唔多上環果時，我特登將架車駛慢，去欣賞一下呢一個我好熟悉既地方，可惜既係，物是人非，好多野都返唔到好以前咁。

咁啱，車入面正播住陳奕迅既一張舊專輯

「這一帶別到那齣戲別再做這種藍綠色不要亂塗」

我一路聽，一路大聲唱，行行下，唔經唔覺咁，經過左以娜既舊公司。

已經好耐冇黎過呢度，咁啱行到燈位，停低，我故意一路留意下會唔會見到以娜既蹤跡，一路望，望到綠燈可以開車我都冇走到，我喺度諗，點解同一條路上面，我唔想見到既野偏偏比我撞到，

但我想見到既人，就始終冇出現到。

失望咁渣車返到屋企，沖過涼，跟住個人已經無哂力咁訓喺床上面，突然間心血來潮，打開睇下Msn，見到一個留言，留言既，係Edith，亦即係我同以娜大家樂鬧交果次，以娜所講既果一個朋友。

「正，好耐冇見，下星期我地成班朋友出黎食飯聚舊，我搵唔到以娜，打佢電話冇聽，你地會唔會黎？如果會既，你叫以娜打番比我丫，thx」
收到Edith既留言，我覺得有啲奇怪，點解佢會搵唔到以娜？

我諗左半個鐘，足足坐喺電腦前面諗左半個鐘，都只係諗同一個問題：我應唔應該打比以娜？

幾時打用乜野開場白跟住講啲乜，我完全小小概念都冇，最後，果晚我諗到訓著左，到第二朝，阿爸拍醒我，問我做乜唔返房訓。

走返入房訓，點知訓喺床度又訓唔到，跟住拎個電話出黎，睇下半夜德叔有冇搵過我，發覺冇人搵過我，又放返低個電話再訓過。

十五分鐘後，我知道自己如果唔試下打一次比以娜，我應該係呢世都唔會再訓得著。

---Advertisement---




半年黎第一次搵返以娜，我緊張到手心都出汗，電話接通，但響左好耐都係冇人聽。

四分鐘後，我再打多一次，今次響左七下，終於有人聽。

「喂！」
電話對面傳黎既，竟然係一把男仔聲，

「喂，係…唔該張以娜。」

「以娜，電話搵妳呀，﹝遠處傳黎一把女聲：問佢邊個？﹞佢問你邊個。」





「哦咁冇野喇，拜拜。」

收線，呢個結果係出乎我意料到有小小令我手足無措，點解以娜會同一個男仔一大朝早就一齊？果個男仔又係邊個？Grace個八婆去左邊度？呢一大堆問題一直徘徊喺我個腦到，直到我個電話響起，打黎既，係以娜。

我又緊張又開心咁去接聽，

「喂，薛可正，做乜打黎問你邊個又唔講呀？搵我乜野事？」
電話入面既以娜聽起上黎非常之咁精神

「下，我見妳唔得閒咪收線囉。」





「搵我做乜野呀？」

我：「EdithMsn搵我話食飯，仲有話打比妳搵唔到妳喎。」

以娜：「係呀我啱啱返香港咋，喂你等等先，喂信哥你唔好自己拎呀，等我幫你拎啦。」

我：「…」

以娜：「薛可正，我而家唔得閒，Edith果度我應該冇問題，你約左時間再打比我…咔嚓…Do…」

信哥？係邊個黎？

收左線，我嘗試喺記憶入面搜索下以娜身邊有邊個朋友叫阿信，但我真係一啲頭緒都冇。

返到公司，打比Edith，話比佢知我搵到以娜，順便問埋幾時食飯，溝通哂所有要溝通既野之後，電話既最後一句，我終於忍唔住問Edith：





「Edith，妳記唔記得邊個係阿信？」

Edith：「阿信？」

我：「都係冇野喇。」

收左線，我不期然咁拎左個銀包出黎，拎左一張，半年前已經寫好既五萬蚊支票放喺手上面睇，

呢張支票，已經寫左半年。

飯局係約左兩個星期之後，第二日覆返以娜，點知又係一句「OK！
咁你之前一日再提我。」
就收左線，到底佢有乜野咁忙？

時間過得好快，兩個星期眨下眼就過左，呢兩個星期我同可勇愈黎愈冇野講，佢有佢做既單，我有我幫德叔手，感覺又去番佢坐監果段冷戰既時間咁，不過呢個唔係我想見到既場面。
但人長大左，就算你有財有勢，都唔代表你可以改變任何野，更何況我只係一個普通人。





飯局前一日，我特登提以娜叫佢唔好失約，點知電話入面佢竟然向我提出一個要求：

「喂我聽日帶多一個人黎，但你可唔可以去尖沙咀接我？清真寺附近，得唔得呀？」

我：「我有車…我可以車埋你去，但仲有個邊個黎？」

以娜：「咁得啦，聽日五點，去到電聯。」

我：「咁即係邊個黎架？」

以娜：「去到你咪知囉成個女人咁。」


第二日，我四點十已經去到附近，以娜打比我，話我知佢喺亞士厘道入面，我渣架車過去，轉入阿士厘道一刻，我離遠就見到以娜既身影，佢電左頭髮，感覺好似大個左好多，喺佢隔離有一個男仔，一個坐住輪椅既男仔。





停車，我即刻去為佢地開門，就喺我開門之果一刻，我同以娜大家望住對方，情況係有小小尷尬，如果冇隔離呢位輪椅小男孩喺度既話，我好想話比以娜知

「張以娜妳靚左好多。」

以娜覺得尷尬而擰轉頭之後，就拍一拍果位小男孩：
「喂，介紹自己啦。」

果個男仔伸左隻手出黎向我示好，禮貌咁向我作出一個驚人介紹：「你好呀，我叫張以信，係佢細佬。」

細佬？點解我同以娜拍拖三年都唔知佢有個細佬？

我：「細佬？」

以信：「係呀，二家姐啱啱陪我由英國返香港，你好。」





「哦…你好。」
我比呢個突如其來既以娜細佬搞到好愕然，點解以娜有一個坐輪椅既細佬，我竟然會唔知。

以娜：「做乜企喺度呀薛可正，幫我抱我細佬上車啦。」

我：「哦。」

以信：「唔該哂。」

以信大約十六歲，我首先幫佢拎開腳上面果張毛氈，先發覺原來佢對腳係好幼好幼，坦白講我第一時間諗起霍金，同埋佢係完全行唔到，所以我需要抱起佢，慢慢咁放佢入車廂入面，抱起果一刻，原來佢成個人都係好瘦，正常既身體只不過係由幾件衫做出黎既假象。

以娜：「喂薛可正你小心我細佬呀。」

我：「得喇煩。」

「原來你就係薛可正，我喺英國果時聽過二家姐講你個名。」
以信細細聲咁喺我耳邊講，以娜喺英國有提起我？

上返車，以娜話要買小小野叫我車左佢去旺角先，佢地兩姐弟坐後面，因為以信既關係我渣得好慢，佢地兩個自己傾計，一時話以信未食藥，一時又話聽日睇乜野戲，我冇出到聲，一路咁專心渣車，去到燈位，我望一望佢地，發覺，可信已經訓著左。

從倒後鏡，我望住以娜，見到佢好細心咁幫以信整理件衫，突然，佢望住我。

「你做乜望住我？」

「冇…點解我唔知…」

我真係唔知點問好

「？」
以娜指一指可信

「嗯。」

「上年聖誕我話同你去英國架，你同我講要去睇利物浦，我話要去倫敦，跟住你話咁唔去，最後加多句還掂你去唔去都冇所謂。」
以娜有小小不屑咁講

「係呀，我記得，Sorry。」

「專心渣車啦。」

買完野，去到食飯既地方，一班舊朋友依舊係有講有笑，除左某部份以娜既親密朋友外，其他人都唔知我同以娜已經分開左半年。

席上，以娜有向大家介紹以信，所有人都好奇怪點解以娜一直冇講，但以娜只係話因為以信一直喺英國所以一路都冇講。

不過成餐飯最轟動既，係Edith今日抱住一歲既仔仔一齊黎，陪佢黎既，竟然係阿火。

全場既人都知道Edith手上抱住既小朋友唔係阿火既親生骨肉，但偏偏我地眼入面所見到既就係一幅好美麗既一家三口家庭照。

「之前妳又話佢地分開左，Edith嫁左人既？」
我細細力撞左以娜一下，

「我點知，食飯啦。」

成餐飯以娜都全心全意照顧以信，細心到好似一個媽媽照顧自己既親生仔咁，我開始諗緊點解我會同其他人一樣覺得奇怪，到底我有幾了解以娜。

食完飯，我照樣車佢地兩姐弟返屋企，架車轉出清真寺路口，我見到阿火同Edith一齊等緊巴士。

Edith既小朋友由阿火抱住，Edith就拎左一支水出黎比小朋友飲，我見到之後，一片茫然，個腦又諗返上次大家樂分手果時，以娜同我講佢地兩個既事。

唔通阿火發左達？

回程途中，

「啱喇，薛可正，你一陣上埋我屋企。」

我：「下，做乜呀？」

以娜：「幫以信沖涼呀，本來我仲諗緊要唔要自己出手。」

我：「下，我唔識架喎。」

以信：「唔係幫我沖呀，係扶一扶我同喺隔離等我就得架喇，家姐呀，我十三歲果時已經識自己沖架喇。」

以娜：「我幾年唔見你唔知丫嘛，咁仲簡單啦，薛可正你搞掂得啦。」

上到以娜屋企，間屋同上次上黎冇變，上次？原來諗諗下都有成年冇上黎。

「喂張以娜，呢部暖風機仲喺度呀，係我以前公司啲贈品黎，用到咁耐既。」

以娜：「一早壞左啦，冇掉之嘛，咪講咁多野啦，去同以信沖完涼佢要訓喇。」

行入浴室，扶左以信落浴缸，基本上佢自己已經可以自理，我坐喺隔離，百無聊賴咁就同以信傾下閒計。

以信話我知，原來佢係一個肌肉萎縮症既病患者，喺英國出世，十幾年來只係返過香港幾次，最近一次係五年前。

因為以娜舅父喺英國係做醫療，所以以娜媽咪覺得以信留喺英國果邊比舅父照顧係最好既安排，所以由細到大佢都係喺英國唐人街長大。

今次返黎，係因為以娜婆婆病重，已經去到彌留狀態。

我：「係喎，頭先你話你聽過我個名，點解既？」

以信：「有次大家姐同二家姐過左英國探我，大約半年前左右啦，有一晚我自己起身飲水，聽到二家姐同大家姐行過我房門，我聽唔到大家姐講乜野，因為二家姐喊得好大聲，跟住就聽到二家姐講話我唔捨得薛可正呀咁，二家姐次次打長途電話比我都好開心既，我第一次聽到佢喊，咁我咪記得個名囉。」

以娜半年前唔捨得我？點解我從來都感覺唔到？

「你係咪做左啲衰嘢搞喊我家姐呀？」
以信問我

「係呀，可能係。」
我自己都莫名其妙咁答以信。

以信：「不過果次之後過左兩日二家姐就趕左返香港，走之前仲同媽咪嘈左次好大既交。」

我：「嘈交？你二家姐好聽伯母講架，嘈乜野交？」

「媽咪問二家姐點解去英國之前喺佢地香港既聯名戶口度拎左錢出黎都唔同媽咪講，二家姐唔出聲，媽咪問極佢佢都唔講拎黎做乜，跟住過兩日就唔出聲返左香港喇。」

我：「好多錢架？伯母咁大反應既？」

以信：「好多錢呀。」

我：「咁即係幾多先得架？」

「五萬蚊。」

以信咁樣一講，果一刻我覺得好難受，因為半年前我的的確確有對呢張五萬蚊既支票作出懷疑，甚至係覺得以娜用Grace既錢去可憐我。

以信：「喂，薛可正你做乜發呆呀？」

我：「冇呀，喂你沖完未？你家姐叫你唔好沖咁耐呀。」

以信：「差唔多架喇，我成日都坐住，個身要洗得好乾淨先得架，唔係好易有皮膚病，以前細個英國果度有個工人試過幫我洗唔乾淨，最後生左一粒粒紅點，痛左我好耐。」

我：「咁你唔好急，慢慢洗。」

以信沖完涼，我幫佢整理埋被舖比佢訓覺，跟住就行左去以娜間房交帶一聲。

行到入去，見到佢打開部電腦喺度玩緊。

我：「喂，以信訓左喇，妳有冇野要我幫妳整，冇我就走喇。」

「喂你黎睇下。」
以娜擺擺手

我：「有乜好睇呀？」

原來以娜喺Msn度同Edith傾緊計，內容大概係講點解今日佢會同阿火一齊出席。

Edith透露自己果位有錢老公開間畫廊比佢之後，就經常唔返屋企，就算係返到去都係訓覺，到最後Edith發覺佢外面有女人，Edith帶住個仔返左娘家。

呢個時候阿火出現，阿火話比Edith知而家自己已經改過，如果Edith有任何需要，佢都會即刻出現喺身邊。

最重要既係，阿火真係將Edith既小朋友當做自己親生骨肉咁看待。

Edith最後一句，令我好深印象，

「以娜，其實當初走既係我，或者，阿火佢有佢迷失同做錯既時候，但當初首先放棄既的確係我，所以我好多謝佢而家可以同我重頭再開始，

每個人都有錯，所以每個人都需要機會，但同時，每個人都要為自己既錯去負責，有錢只可以令我生活得舒服，但唔可以令我快樂，而家既生活我覺得好開心，好喇，我聽日仲要返工，下次再傾。」

「嘩，烈女呀。」
我有小小感動咁講

以娜：「有幾多可以咁丫，係喇，食唔食野呀，我又肚餓喇，我去煮烏冬食呀。」

我：「是但。」

以娜行左入廚房，我由銀包入面拎番果張五萬蚊支票出黎，打算行入去還返比佢，企喺廚房門外面，我諗左好耐都唔知用乜野開場白好，係輕鬆啲定係嚴肅而又心存感激咁既語氣。

未諗好，電話響。

打黎既係Gini：
「喂正，Gini，我喺公司，今日個市上落好大，我行過阿栽個房，聽到你細佬同阿栽傾計，話你細佬手上既倉爆哂。」

收到電話，我除左覺得有啲突然之外，就冇其他反應，收線前，叫Gini再收到乜野消息就打比我，呢個時候以娜就拎住兩碗烏冬出黎。

以娜：「喂薛可正，拎住啦，好熱呀。」

我接過以娜手上面兩碗烏冬，以娜再行入房睇一睇以信訓得好唔好。

「衰仔，踢哂被。」
以娜行出黎講。

我：「估唔到妳會咁細心。」

以娜：「佢個病，睇少一眼都會以後見唔到佢。」

我：「點解妳以前唔同我講以信既事？」

以娜：「佢呢種病，身體機能會一日差過一日，醫生話佢應該得二十歲命，連我地屋企人都愈黎愈唔敢面對，唔通要我好似介紹一個正常小朋友咁向你地介紹？」

我：「但我以前係妳男朋友黎架嘛。」

以娜：「我咪話左之前叫你去英國囉，去英國就係想你見埋我果邊既屋企人，再同你講以信既事。」

我：「咁妳可以同我講我咪去囉。」

以娜：「點講？同你講我細佬好短命架，你去睇下佢呀？薛可正，以前我同你講野你永遠唔會望住我架，呢一個細佬係我一個好大既心結，我唔可以好似閒話家常咁同你講，至少我要知道你真係想知我既事，算喇，過左去，食烏冬你好走喇，夜喇。」

之後既五分鐘，我地只係自己食自己既嘢，一句計都冇傾到。

我：「係呀，以信話妳婆婆有事，而家點呀？」

以娜：「情況好差，都係等時間。」

我：「係咪即係之前陪妳去葵芳探佢果個？」

以娜：「果個係姑婆呀，你食嘢定問嘢呀？」

我：「咁炆做乜呀妳？」

以娜：「其實你關心黎做乜，以前你一句都唔問既，而家係咪要我阿婆就死都仲要解釋比你知阿婆同姑婆既分別呀？

以娜：「其實你關心黎做乜，以前你一句都唔問既，而家係咪要我阿婆就死都仲要解釋比你知阿婆同姑婆既分別呀？

薛可正呀，你冇心裝載就唔好搵嘢講啦，好煩呀。」

如果換轉係以前，我已經覺得以娜好大脾氣，我會反擊，我會鬧番佢。
但今日，唔知點解，我一句都唔想再嘈。

我垂低頭，食埋剩底果啲烏冬，冇再問多一句廢話。

「你仲要唔要呀？」
以娜指指個我個碗，

我搖搖頭，跟住以娜收返哂所有碗碟入廚房，

「我走喇，夜喇，以信要出街或者有事要搵我就打比我，我而家份工好自由。」
我拍拍以娜，

「我送你。」

行到門口，我擰轉身，將張支票遞比以娜。

「上次妳借我果五萬蚊，想還番比妳好耐。」

「來叔叔個病要用錢，你自己拎住，我唔等錢用。」

「以信同我講左，妳媽咪為左呢筆錢，同妳鬧到好大件事。」

「我平時冇嘢都會同佢鬧，唔關事。」
以娜垂低頭，講嘢愈黎愈細聲。

「但點都好，張以娜，唔該哂。」

以娜點點頭，冇出聲。

「其實…」

以娜：「其實好少事，薛可正，希望你以後都學識用個心去睇嘢。」

以娜講完呢句，整個氣氛都好似變到好哀傷，佢垂低左頭，我只可以一路望住佢既頭髮。

「好喇你快啲走喇。」
以娜突然想閂埋門，我好自然咁推住度門，將張支票放落以娜手上面。

「張以娜，對唔住，我知我自己仆街。」

「嗯。」
以娜應我一句之後就即刻閂左門，但閂門之前果一刻，我清楚咁睇到，一滴眼淚，由佢塊面，滴左落地下度。

離開左以娜屋企，行到樓下，我望返上以娜間屋，仲隱約見到佢行黎行去，我好想行返上，但又唔知上返去可以講乜野。

最後，我只係用電話比左個短訊佢叫佢早啲訓，佢好快咁覆我話知道，呢個短訊，係佢半年黎覆得我最快既一個。

渣車返到屋企，一打開門，就見到可勇坐左喺度，冇開燈，但身邊有幾罐已經飲完既啤酒。

「你做乜野呀？」
我行埋去問，

可勇：「冇野。」

我：「有事？」

「冇。」

我冇再問可勇，跟住行左入房，呢個時候可勇電話就響，

「喂，點呀，得喇我知喇，係咁啦。」
可勇好悔氣咁收左線，直覺話比我知打電話黎既係Yoyo，

「可勇呀，講電話細聲啲。」
突然阿爸由房入面嗌出黎，

「知喇。」

我走埋去，拍一拍可勇，

「唔好嘈到阿爸阿媽訓，入我房。」

入到我房，可勇坐低左，跟住就冇講嘢，我睇得出佢有小小醉意，

「點呀？啲倉爆哂呀？」

可勇：「你點知架？Gini條八婆講架？」

我：「你阿哥喺公司要知你啲倉有冇爆到有幾難呀？」

可勇：「你巴閉，而家公司你打橫行都得啦。」

我：「講乜呀你。」

可勇：「唔係咩？德叔比你跟果啲就個個好倉，錢又多班客又唔出聲，比我果啲？成班師奶日日打黎問我執幾多，我唔知做得幾大壓力。」

我：「你個腦係唔係塞左？德叔比埋倉你做，直情係比埋錢你使你都話有壓力？去拎綜援咪唔使壓力囉仆街仔！
你大佬我唔使捱呀？我開頭果時又咪係跟呢啲師奶倉！」

可勇：「得喇，總之係我做得差過你得未呀？」

我：「薛可勇你聽住，你阿哥永遠都係想幫你，如果你勇哥而家覺得自己把炮有毛有翼既，就以後都唔使理我呢個阿哥，我要講既就係咁多。」

可勇冇應我，起身就走返去自己間房，我亦都冇再深究落去。

我地永遠唔能夠唔碰釘就可以成長，我地亦冇可能保護任何一個人唔好比佢受傷，就算果個係你至親既人。

第二日返到公司，德叔叫左可勇入房，半個鐘後，可勇出返黎，望都冇望我就走左去。

「德叔。」
我敲敲德叔門，

「可正，入黎啦。」

我：「德叔呀，可勇做野係粗心大意左小小，你唔好怪佢。」

德叔：「德叔冇怪佢，只不過生意就始終還生意，可勇爆果一堆倉全部都係我班捧場客特登黎我度開，價錢需要唔係大，但我都要同人有個交代。

你一陣望下呢幾日既日結單就知，可勇直情好似亂黎咁，不過冇所謂，呢啲都係小問題，德叔會搞得掂。

頭先我同可勇講叫佢黎幫我做下文件野，一個月頭支返兩萬蚊比佢，不過佢諗都冇諗就話唔做，跟住就走左去。」

我：「唉，個衰仔都係比Yoyo搞到冇哂理智。」

「薛可正你講乜呀？」
可勇突然企喺門口向我質問，

我：「我講乜？你聽到乜？」

可勇：「你要講我冇所謂，但你講Yoyo做乜？」

我：「我唔想同你嘈，但係唔係Yoyo果邊逼到你成日要跑數你自己諗，係你自己同我講。」

可勇：「我同你講冇叫你講出黎呀，你有冇再仆街啲呀？」

我：「德叔自己人怕乜野？」

可勇：「自己人？對你就係，對我就未必。」

德叔：「可勇你講乜野？」

可勇：「冇野講，總之你地就嬴哂，我輸家得未？」

我：「你癲夠未？」

可勇：「我癲唔癲唔使你理，總之你唔好再講Yoyo，你以前條女好人好姐走左去搞…」

「啪！」
我知道可勇想講乜野，隻手已經不自由主咁打左落去佢塊面度。

「薛可正你又打我！
？」
可勇還手，好似發左狂咁還手打我，

「上次差館打我一次，今次又要打我，你打夠未呀？」
可勇身形比我高大，其實如果認真打，我絕對唔係佢對手，就好似今次咁。

呢個時侯德叔一手拉住可勇，我亦都襯機會起身，同德叔兩個人一齊推左可勇埋牆。

可勇撞左埋牆，我地三個都停左一下，突然我覺得個畫面好尷尬。

我同德叔一齊，將自己細佬推埋牆。

我下意識縮左一下手，可勇就推開我，跟住自己跑左去門口，臨走前，佢望住我，講左一句我呢一世人都記得既說話：

「薛可正，我地呢世都冇兄弟做呀。」

可勇走左，我坐左喺德叔房入面，好耐都冷靜唔到。

德叔：「正呀，冇嘢既，可勇落左啖氣就冇事。」

「嗯，德叔我走先。」
面對德叔接近冇靈魂既勸解，我幾乎冇動力去應佢，

離開公司，我一路行一路諗，可勇由細到大都冇試過咁嬲，亦未試過講呢句說話，就算係上次佢犯事我打佢一巴，佢都只係好嬲咁望住我。

但撫心自問，我覺得佢真係太急進，亦都太遷就Yoyo，德叔只係因為阿爸既關係先比咁多機會我地，我地唔可以令佢增添更多既麻煩。

我有乜野做錯？就算講多幾多次，我都係一樣既睇法。

返到屯門，我怕返屋企會見到可勇，就約左王力維出黎飲酒，飲得酒，自自然然講哂所有嘢比佢知。

王力維：「照你咁講果件Yoyo都幾有計架喎，真係好大波架？」

我：「可唔可以唔好問呢啲先呀？我而家煩到仆街呀。」

王力維：「有乜嘢好煩？阿勇都咁大，如果呢個誤會要發生，你點都阻止唔到，兩兄弟細個就話冇所謂，大個左有女人喺身邊講多兩句，好多野都會唔同。」

我：「唉我今日仲郁佢先。」

王力維：「咁你又係，明知阿勇衝動你就唔好郁手郁腳，兩兄弟呢啲交一打左就冇得返轉頭。」

我：「咁佢講以娜…唉算喇，喂，有嘢同你傾。」

王力維：「講黎聽下。」

我：「大半年前你同我講你手上果埋客，我冇用到，你記唔記得？」

王力維：「我記得，但我知你諗乜，唔好叫我比可勇做，你自己都試講佢做野急，叫拎我班客去搏？」

我：「但我唔幫佢佢點翻身呀？叫佢再搵客佢都冇心機。」

王力維：「你就係成日以為自己救世主，阿勇有叫你幫咩，係你自己要插隻手落去，佢咁大個人你驚佢餓死呀？如果呢行佢真係企唔住，佢自然會識走去其他佢企得住腳既地方，你唔使安排條路比佢，盞多事。」

王力維講到中途，我電話突然響，係阿爸打比我。

「可正，你喺邊呀？你兩兄弟又搞乜嘢，你細佬話搬走呀。」

聽到阿爸既電話，我意識到件事可能比我想像中嚴重。

我：「爸你攔住佢先，我喺屯門，我而家返黎。」

放低幾百蚊王力維找數，我出門就坐的士返屋企。

返到屋企，見到阿媽坐喺度喊，阿爸就捉住可勇不斷講道理。

阿媽見到我，走埋我身邊拉住我衫袖：

「正呀，你做乜打個細佬呀，佢嬲到話以後唔叫你做阿哥呀，阿爸好返冇耐，你地兩兄弟仲鬧乜野交呀？」

阿爸：「正你過黎，兩兄弟同我傾掂佢。」

可勇：「我冇嘢講。」

我：「爸，媽，佢自己幾下手勢炒爆哂德叔堆倉，我話佢兩句有乜野問題？」

阿爸：「但你都唔係喺公司郁手先丫嘛可正。」

「佢把口唔收，你問佢講以娜乜嘢？」

可勇：「仆街，你鬧我果啲就啱，我講以娜既嘢又有錯呀？」

我：「你係咪仲講呀？」

可勇：「話我爆倉話我衝動，Jacky個倉你幾下就玩爆喇，邊個陪你一齊比人挾呀，薛可正。」

我：「果個唔同，果個我唔小心…」

可勇：「咁唔通我係有心呀，我冇飯開呀，我唔驚過你？成日話我亂黎，你自己都做呢行架，唔落盤就冇飯開，但一落盤邊到你話事呀？」

果一刻，我係完全感覺到自己錯，所以我冇出聲。

可勇：「成日話Yoyo有問題，以娜果時走咪一樣有問題，我有冇講過你既感情事呀，點解你一定要咁多事咁多意見，你係咪覺得自己好叻呀？我唔該你慳啲啦薛可正！」

阿爸：「咪住，可勇你講乜野比人挾？」

可勇：「你大仔自己第一個倉炒爆左，我同佢返大陸拎錢再做點知比人擺門，比人挾住喺羅湖，佢連以娜比阿媽果五萬蚊都比人拎埋，最後唔係德叔黎救我地，我地收左皮喇。」

阿爸：「可正，你點解咁大件事都唔同我講？」

我：「冇事呀爸，好耐架喇。」

可勇：「你果啲就好耐，我果啲就好衝動，我同你地講埋，Yoyo而家有左BB，我係咪仲要唔急，仲要冷靜呀？」

可勇講完，終於喊左出黎。

阿爸阿媽聽到Yoyo有左既消息都即刻追問，但我已經聽唔到所有聲音，突然間覺得頭好暈，好想離開呢個地方。

「咁得啦，薛可勇你留喺度，我走。」

講完，我拎左我既証件同幾件衫，離開左屋企。

離開屋企，我諗唔到有邊度可以去，無賴行到去市鎮公園，我打左比以娜。

「張以娜，喺邊度？」

「醫院，阿婆就黎唔得，做乜事？」

「咁你陪左阿婆先，我冇野做搵下妳之嘛。」

「得啦，再聯絡。」

「喂，使唔使黎陪妳？」

「關你乜野事，又唔係你阿婆，唔講喇，拜拜。」

又坐多一個鐘，最後都係冇嘢做，我渣車返左公司做單。

返到去，德叔仲未走，佢好奇怪我又走返黎，就叫左我一齊飲功夫茶，冇幾耐，Gini同詠航都黎埋。

我同德叔講對唔住，因為可勇頭先既衝動，德叔話冇問題，佢唔會嬲可勇。

跟住，德叔就同我地三個話當年，講自己冇做警察之後去左邊，跟住又點解會做左呢行，當中有乜野難忘嘢，又有乜野趣事。

我地三個只係聽，一句嘢都冇問，再後來傾傾下先知，原來德叔係睇住Gini同詠航大，係佢地契爺，不過喺公司唔想太張揚所以先冇公開。

Gini可以做到Team頭，其實都係德叔拉線，所以就算公司背後好多人話Gini係德叔既女朋友仔，佢地都冇所謂，佢地話清者自清。

德叔：「只要你地可以成才，我都會比機會你地，只係可勇而家仲係太衝動，所以比佢浸多一段時間，德叔會再幫佢，可正你放心。」

我：「嗯，多謝德叔。」

詠航：「差唔多收市，可正有冇地方去，我同德叔去皇室假期，一齊丫。」

我：「好呀，橫掂冇地方去。」

Gini：「我又去。」

德叔：「女人之家去乜，一陣車你返屋企先。」

其實本來我就唔知可以去邊，而家德叔同詠航一齊，我就同佢地返左深圳幾日。

因為我好少返深圳，所以冇大陸既電話咭，所以呢幾日都冇人搵到我，我只係打過返香港比阿媽講低，就冇再打其他電話。

三日後，返到香港，開返電話就收到一個訊息

「薛可正，婆婆走左喇。」
見到個訊息，我嚇左一跳，諗緊打唔打比以娜好，睇真啲，先發覺個訊息原來係三分鐘收到。

我立即打比以娜，響左好耐，以娜先接電話。

「妳點呀？對唔住我返左大陸收唔到電話。」

「婆婆走左，走得好突然，媽咪佢地喺屋企想趕黎都趕唔切。」
從電話入面聽得出，以娜啱啱有喊過。

「妳仲喺醫院？邊間，我黎陪妳。」




「嗯，仁濟醫院，你黎到打比我。」

半個鐘後，我到達仁濟醫院，由的士踏出車門果一刻，我又再一次見到一個我好討厭既車牌–JC115。

我估計到Grace應該都已經黎左，我有小小緊張，雖然今時今日既我已經唔係當日既窮小子，但距離Grace，我仲有一段好大既距離，起碼佢唔係坐的士黎。

但環境好似唔容許我猶豫，我打比以娜：

「我到左喇，幾樓？」





「Grace自己黎左，你怕唔怕？」

「怕乜野？幾樓？」

「三樓。」

「我而家上黎。」

上到去，見到以娜，仲有以娜既其他親戚，包括佢爸爸媽媽。





我離遠見到Grace一個企喺好遠既走廊位置，但佢對眼就一直望住我。

因為場面有小小混亂，以娜有某部份既親戚仲趕緊去醫院見婆婆最後一面，但醫院方面因為衛生問題，最多只可以等多十五分鐘，所以以娜同一班在場既親戚就一直聯絡其他人盡快到。

以娜叫我照顧以信，我推住以信既輪椅就行到去某一個角落。

「喂，薛可正，幾日唔見，點解你咁冇精神？」
以信問我，

「係咩？可能訓得唔好。」

「二家姐喊得好厲害，要大家姐扶住佢。」

我：「點解你冇喊？」

以信：「我見過婆婆十次都冇，喊唔出。」





「以信，入去，我地屋企人最後同婆婆講一次再見。」
以妮行埋黎，同我打個照面，跟住就接左以信入去婆婆病房度。

我覺得無聊，就走左出大門口透透氣，始終生離死別既氣氛實在令人太鬱悶。

走出大門，時運低，咁啱就見到Grace。

呢條八婆次次見到我就好似導航咁，一定要追住我黎咬，今次都唔例外，一見到我已經走埋黎我度。

「哈你個薛可正又會黎既？」

「人地屋企有白事，妳就出少句聲。」

「如果你知道自己比唔到幸福以娜，點解隔左咁耐仲要黎煩人？」





「喂你條八婆都幾煩架喎，有乜野可唔可以離開呢度先講呀？」

其實呢個問題我一直都係好糾結，我個人認為，百份之九十既女性戀者都有一個怪癖，就係一條根咁往同一個地方不斷鑽。
就好似Grace，以往次次見親我都會提起我照顧唔到以娜呢個重點，目的就係要話比我知佢有錢，佢可以照顧以娜。

當然，呢個都真真正正係我當初輸比佢既地方，至少我當日係咁認為。

所以當今次Grace不斷喺醫院外面話我照顧唔到以娜就唔好再搵以娜既時侯，唔知點解連我自己都估唔到我會講出一句我以前從來唔會講既說話：

「八婆妳聽住，我一定會喺妳手上搶番以娜返黎，再好好咁照顧佢。」

但估唔到，Grace答我果句說話令我更加震驚：

「我已經同以娜冇一齊好耐喇。」

Grace既呢一句，唔知點解，令我既心情突然間好左好多，係好到完全唔想同佢嘈。





突然，以娜走過黎，拎住幾張紙，交左比Grace。

以娜：「其實我轉頭返公司比妳咪得，真係咁急咩？」

Grace：「我見經過呢邊順手睇下妳，妳冇野嘛？」

以娜：「冇嘢呀，我入返去喇。」

以娜走左之後，得返我同Grace，我知道佢已經唔係同以娜一齊，基本上，已經唔需要點去理佢。

再加上睇埋頭先既對答，佢而家應該係申請緊做以娜隻兵，女人都要做兵，真係第一次見。

我走左入男廁，打左返公司傾左半個鐘頭，出返黎，Grace已經走左。





跟住我就企左喺醫院出口，一路耐心咁等侯。

以娜安排好佢婆婆既所有醫院入面既事之後，已經係個半鐘頭後，佢行出醫院門口，見到我仲喺度，個樣好似有小小驚訝。

以娜：「點解你仲喺度既？」

我：「妳好似冇叫我走。」

以娜：「你喺度就同我講，我叫你走先嘛。」

我：「得啦，妳走未，食唔食飯？」

以娜：「都得既，你等我一陣。」

以娜回頭向以妮交帶埋其他事，我就同以娜去左一間餐廳食飯。

言談間，我地傾到以信。

以娜：「其實以信今次都唔係好適合返香港，但婆婆病得太厲害，先要冒險返黎。」

我：「點解？」

以娜：「以信最近既情況差左好多，之前喺英國試過昏迷一段時間，所以我都去左英國睇住佢。」

我：「最差既情況係點？」

以娜：「佢呢個病其實只會一路差，問題係快定係慢，英國果邊舅父生意差左好多，媽咪話，佢可能要去英國長期照顧以信。」

我：「請個工人又或者以信返香港住唔好咩？」

以娜：「請工人我地邊放心，返香港你覺得醫療好好咩，如果私家又太貴，公立既，搞手續排隊都有排你搞，如果呢段時間發生乜嘢事點算？」

我：「所以…」

以娜：「我有機會去英國，長時間都唔會返黎。」

我：「去英國？咁以妮佢地點？仲有妳爸爸都仲喺香港。」

以娜：「我地已經開左家庭會議，如果以信既病真係愈黎愈差，我地盡量都會去英國陪佢，直到有乜嘢變數，我地再做決定，一家人，去邊都好，最重要齊整。
以信同我地相處時間已經好少，我地唔想佢個病變差果時，陪住佢既仲係舅父同工人。」

其實當時我聽到以娜講呢番說話，我會慚愧到不得了，我諗起阿爸既病，諗起阿媽既操勞，仲有諗起同可勇既鬧翻，一家人，最重要齊整，知易，行難。

飯局入面如果長時間存在住太沉重既話題，會好容易有胃痛，正因為咁，我選擇左轉話題。

我：「係呀，妳拎返果五萬蚊未呀？」

以娜：「你仲好講，果日你張支票比以信睇到，佢同媽咪講左，媽咪叫我入返錢落戶口，香港果個聯名戶口上次又比媽咪取消左，而家佢一定要我入落英國個戶口度。
頭先喺醫院我話聽日去銀行拎比佢，佢又問我比咁多錢佢拎喺身做乜，煩到死。」

我：「妳媽咪同妳一樣咁有性格。」

可娜：「仲講？」

我：「乜嘢英國戶口呀，妳比號碼我我幫你搞喇，我公司過數去其他國家既銀行好快，唔好咁嬲喇。」

「我寫支票後面，你自己兌左匯率就入落去。」
以娜將英國銀行既戶口號碼寫去我比佢果張五萬蚊既支票背面，然後交左比我。

以娜：「喂，埋單喇。」

我：「咁快？」

以娜：「阿婆啱啱走咋，我想返去陪下媽咪。」

我：「咁好啦。」

坐完車，行返去以娜屋企家門之前，有五分鐘既路程。
一路行，我同佢就好似一對稍稍親密既普通朋友咁談天說地，有時我激到佢嬲佢又會輕輕咁打我一下，到去到較高既石級，佢又會慣性咁拉住我隻手去行過，去到樓下，以娜正準備行入大堂果時，我叫停左佢：

「張以娜，我有冇可能追返妳？」

「薛可正，發生左太多事喇，我同你，再包括以信既事，呢個時候，好多野都根本唔到我揀。」

我知道呢個係拒絕既訊息，就係咁，畢正咁企喺原位，等以娜判我死刑。

「但今次見返你，你變左好多，大家都長大，包袱多左，責任亦大左。

早啲返屋企喇，小心啲呀，拜拜。」

以娜講完，行入大堂，我再見唔到佢既身影，呢個時候，天開始落雨，一場落得啱啱好既雨。

雨愈落愈大，我行到中途完全搵唔到地方避雨，結果我全身都濕哂，加上幾日冇返屋企，我決定返去換件衫再打算，如果可勇仲喺屋企，或者我會去王力維屋企借宿一宵。

返到屋企，見到度門打開左，我行入去，就見到可勇同Yoyo帶住行李企左喺度，而阿爸阿媽就走黎走去，好忙咁喺度執嘢。

「阿哥。」
Yoyo叫我，可勇聽到，就故意望向另一邊。

阿媽：「咦可正你返左黎既？做乜成身都濕哂架，大陸返黎就買把遮啦。」

阿爸：「正你快啲沖個涼換左衫先啦，一陣冷親呀。」

「得喇，我換件衫就走。」

「啱啱返又走去邊呀，聽日先啦。」
阿媽同我講嘢，我冇出聲然後自己行返入房。

「唔想見到我咪走囉佢。」
可勇好細聲咁講，但我聽得好清楚，不過我知Yoyo有左身紀，加上我真係唔想再要阿爸阿媽操心，所以冇理到可勇。

行到入房，第一樣走入我對眼既係兩個大行李箱。

我：「媽呀，呢兩箱野唔好就咁放啦，放埋小小比條路人行丫嘛。」

我已經有幾日冇返屋企，我以為返到去果時，阿爸阿媽會即刻關心我多啲，又或者會好緊張咁問我呢幾日去左邊。

可惜我返到屋企果時，只係見到佢地兩老好辛勞咁幫Yoyo同可勇張羅，冇問過我去邊，就連我私人既空間都要搞到公家地方咁放哂雜物。
加上頭先同以娜既事，呢一刻，我既感覺真係好差好差。

「果兩個箱係Yoyo架，我見你未返咪放住先。」
阿媽答我

我：「都唔係咁放架大佬。」

「唔放得咪拎返囉。」
突然可勇走入黎，一手搶返兩個行李箱走。

我：「喂你係咪次次撩交鬧呀？而家我講嘢係咪唔得？」

Yoyo：「哥對唔住呀係我亂放，薛可勇你唔好成日咁大脾氣好冇呀？」

可勇：「我大脾氣？」

「阿正呀，搬嘢就一定亂架啦，一家人相就下，點解一返黎就要搞到家嘈屋閉呀？」
阿爸走入黎做和事老，但佢既語氣令我唔覺得佢有持平。

我：「阿爸，我嘈？」

阿媽：「得喇得喇，正去沖涼啦。」

我冇理阿媽，拎左個運動袋，隨手拎起幾件衫同必需品就走出房。

「媽，我搬出去住。」

然後毫無留戀咁走出大門。

果晚，阿爸同阿媽打左比我好多次，但我冇聽到。
Yoyo比左幾個訊息我，內容大概係叫我萬事有商量，叫我返屋企先。

最後，果幾晚我去左王力維屋企訓，一個星期後，我喺屋企附近租左間屋。

阿媽有向我講返果晚其實係Yoyo屋企樓上有住戶裝修，加上Yoyo又有身紀，所以搬去我地屋企住幾日，佢同可勇啱啱入門口未放好行李，我就跟住返黎，最後先搞到咁既結果。

阿媽：「阿正呀，你唔好再激個阿爸喇，佢呢排因為你地兩兄弟既事，搞到成日訓唔到。

我：「阿媽，而家唔係我一個人既問題，總之我搬開左就唔會再同佢嘈，我有時間會返黎陪妳地食飯，叫阿爸唔好操心喇。」

就係咁，我就一個人搬開左住。

兩個星期後，以娜要陪以信返英國，佢飛果朝，我有要事唔可以去機會，只可以打一個電話比佢送行。

我：「去到果邊記得打比我。」

以娜：「電話費平咩，Msn咪得囉。」

我：「係呀，上次張支票既錢匯左去妳比我個戶口喇，返到去自己查下。」

以娜：「得喇，我入閘喇，再傾啦。」

我：「喂喂！
張以娜，妳會唔會唔返黎？」

以娜：「你好煩呀你問左幾多次呀，我一定會返，但可能要陪多以信一段時間先，走喇，拜拜。」

「喂…」

未講完，以娜已經收左線。

「點呀，女朋友去邊呀？」
同我一齊坐緊車既德叔笑笑口問我。

「冇呀，朋友之嘛。」

德叔：「德叔今日好似阻住你喎。」

我：「傻啦，做野要緊，開飯丫嘛。」

德叔：「叻仔，哈哈，不過如果唔係詠航行唔開，我都唔會今日叫你陪我去。」

我：「詠航個衰仔去左邊？好忙咩？」

德叔：「早排佢幫我搞小小生意，呢排有小小阻滯，所以冇咩事，我都唔叫佢陪我住。

我：「其實佢幫你做乜？」

德叔：「衰野囉，哈哈，總之你幫德叔搞好金呢邊啦，夠食架喇你。」

我：「我都係八卦，哈哈。」

德叔：「係呀，我前日同來哥飲茶，佢話你同可勇仲鬧緊交，你兩兄弟鬧還鬧，睇住個阿爸，我見來哥面色唔多好呀知嘛？」

「知道。」

以娜一去英國，就去左兩個月，呢兩個月我既起伏並唔精彩，依舊係獨居，每日返工放工，德叔交伕我做既倉愈黎愈多，我既收入亦都愈黎愈好，就上個月單月既佣金已經有七十三萬，不過我冇比呢一大舊錢沖昏自己，我只係將佢放入銀行，等有需要既時候再用。

經過左呢一段時間，無論係阿爸既癌症，又抑或係以信既病，我都深深體會到，原來錢除左可以用來換虛榮之外，仲可以帶比人好大既安全感。

之前成日覺得以娜係因為虛榮而離開我，到而家睇返，我先覺得令到佢離開我既，係安全感。

身為一個家姐，有一個長期病患既弟弟，試問佢又點可能揀當日既我做終身伴侶，以娜講得啱，我真係冇試過站喺佢既立場去睇，但我自己以前仲一路覺得冇錯，不斷認為係其他人既錯。


而家每一個星期，我都會抽兩日返屋企同阿爸阿媽食飯，當然，我返去既日子都係可勇出左去既時間，由阿媽口中得知，而家Yoyo仲有返工，聽講話新工做得唔錯，而可勇就冇再做金，搵左一份跟車，安安份份咁邊做邊準備做爸爸。

我問阿媽可勇甘心咩？以前一晚都搵到既數目而家竟然要辛苦一個月先有，阿媽話可勇都唔係太想做，只係佢已經承受唔到再做金市既壓力，寧願而家咁樣安定一段時間，等做左爸爸之後再諗將來。

阿爸阿媽都好開心，見到佢地就黎有孫抱果種快樂，我自己都覺得好感動，可惜係我已經有兩個月冇見過可勇，我已經冇再嬲，但我唔知道佢仲有冇嬲我。

又一個星期，今個禮拜我去左一個好耐都冇去既地方–足球場。

因為做金市，已經好耐冇試過早起身去踢波，已經久違左細細個同朋友一齊衝鋒陷陣既感覺。

我住友愛邨，愛信樓樓下既球場就係我地細個既主場，呢個球場其實都出現過唔少球壇名人，有成日半場就起腳射我地既賴啟卓、去過英國伯明翰做財監既馮家奇，仲有踢踢下波走左去唱歌，CAllStar既陳健安，呢幾個都曾經同我交過手，當然論球技我係拍馬都追唔上佢地啦。

踢完波，出完一身汗，感覺真係舒服到不得了，同我既波友威仔一齊行去發發食個飯，跟住就打算返去探阿爸。

我：「威仔，呢排做乜嘢？好耐冇聽見你消息咁既？」

威仔：「做倉囉，另外幫屯門隊踢緊丙組。」

我：「丙組，係咪踢到飛沙劈石咁？」

威仔：「係呀，上個月先穿完頭，縫左四針，痛到我暈。」

我：「咁仲踢？又唔係多錢，為乜？」

威仔：「其實冇話為乜，你都知我最鐘意同最叻都係踢波，如果做自己鐘意既嘢都要問為乜，人生都好沉重喎。」

我：「但你都知香港踢波就算踢到去甲組都冇用，一萬幾千，夠個仔學費定老婆化妝品？」

威仔：「咁我而家後生，可以去試我自己想試既野，搵錢我幾時都可以揀，但做運動員呢，年紀一過就唔到你自己話事，而家搞屯門隊果個老闆有鬥心呀，聽講仲話想踢到上甲組。」

我：「你又講得啱聽，好多嘢真係有時限。」

威仔：「正，老實講，緊係做左自己鐘意既嘢先，再做冇咁鐘意既嘢架啦，你知我唔識講嘢，但你明我想講乜，

我細個老豆帶我入旺角場睇南華，見到個陳志康帶住個波，幾千人牛仔牛仔咁叫佢，我成日都好想知個感覺係點，你話有一日比我試到就真係死而無憾。」

我：「威，你講得好啱，有目標，就要去做，任何事都係有時限，大家一齊比心機。」

威仔，四年後代表屯門足球隊作客大球場爆冷嬴南華二比一，現役甲組球員，曾效力屯門足球隊征戰甲組聯賽兩季，現效力FC橫濱。

威仔，梁國威，人稱孖指，人有夢想，方有奇蹟。

呢兩個月，我都一直猶豫，如果有一日以娜返香港，我應該點做？

果晚送以娜返屋企既情景不斷喺我腦入面徘徊，佢所講既包袱同責任，我覺得係指我地大家之間屋企既問題，以信同阿爸既病。

我將我銀行存摺拎出黎，望住入面差唔多近一百萬既存款，我覺得，錢可以解決我地所有既問題。

等以娜返香港，我會同佢講，我地再喺埋一齊，所有問題，都由我去解決。

就好似威仔咁講，人，永遠都應該向自己最鐘意既事，全力跑過去，莫論得失。

呢兩個月，我同以娜都係用Msn聯絡，有時係夜晚，有時係朝早，以娜話以信上個月突然暈左兩次，有一次仲昏迷左接近半日，醒返之後，左手到而家唔可以控制自如。

有幾次，以娜忍唔住喊，我隔住個電腦，乜都做唔到，只可以不停叫佢唔好喊。

可惜既係德叔最近好多公事要我陪佢去做，加上做金市呢一行係好困身，基本上有市既時間你就要廿四小時準備客人打比你，絕對唔可以話放假就放假，每個星期，我只可以放星期六日，但兩日時間，根本唔夠我去英國陪以娜。

再過多一個星期，以妮都飛埋去英國，我意識到，以信既情況愈黎愈令人擔心，但我當時既心情好矛盾，如果以信有乜野不測，以娜會好傷心，但同時佢亦都唔需要再留喺英國，慢慢，我內心有一個陰暗面，覺得以信呢種病既病人大多數都係折磨十幾年，跟住好辛苦咁死。

如果以信呢個時候真係病情轉壞而離開，換個角度睇，咁唔係一件好事咩？

當然，我冇將我呢個諗法公開，我依然係每日都定時上網陪以娜，同分擔佢既所有不快。

有一日，我同德叔喺公司商量公事既時候，德叔同我講左一堆好古怪既說話。

德叔：「正，如果有一日有人問你同詠航熟唔熟，你記得只係話係同事，但工作上係冇關係。」

我：「點解咁講呀？」

德叔：「你照講就得架喇。」

我：「哦，係呀，德叔呀，我有件事想你幫我。」

德叔：「好呀，你講比德叔知。」

我：「我想請兩個星期大假，我要去英國。」

如果以信呢個時候真係病情轉壞而離開，換個角度睇，咁唔係一件好事咩？

當然，我冇將我呢個諗法公開，我依然係每日都定時上網陪以娜，同分擔佢既所有不快。

有一日，我同德叔喺公司商量公事既時候，德叔同我講左一堆好古怪既說話。

德叔：「正，如果有一日有人問你同詠航熟唔熟，你記得只係話係同事，但工作上係冇關係。」

我：「點解咁講呀？」

德叔：「你照講就得架喇。」

我：「哦，係呀，德叔呀，我有件事想你幫我。」

德叔：「好呀，你講比德叔知。」

我：「我想請兩個星期大假，我要去英國。」

德叔：「兩星期呀，時間唔短喎正，你都知有啲倉你放耐左，叫佢再比你做嘢分分鐘有阻滯架，而家股票果邊個景都唔錯，你自己怕唔怕班客聽到你放兩個星期就勾啲錢去玩股票呀？」

我：「我諗左架喇德叔，好多客都溝通得幾好，我話屋企有小小事佢地都冇問題，有幾個仲話我有交帶。」

德叔：「好，既然你搞得掂就冇問題啦。」

我：「多謝德叔。」

當晚，我就搵王力維落酒吧，順手問下去英國要點樣安排，近幾年佢收入多左，同女朋友去旅行係佢每年必定既節目。

我：「喂，我照你咁講去買哂嘢就得架喇下？」

王力維：「得架喇，去唔去睇波，我有個朋友喺紐卡素果邊。」

我：「唔啦，我去陪以娜，佢細佬個病情況好反覆。」

王力維：「喂，你咁去，即係代表上身架喇喎。」

我：「即係點呀？」

王力維：「你地一齊過又分開過，而家佢細佬既情況你又知道，咁樣過去陪佢，咪即係話以後你都會陪佢一齊過所有難關。

一個唔覺意如果佢細佬呢兩星期有咩頭暈身慶三長兩短，你點都唔會返香港住架啦。」

「都係架。」

王力維：「咁咪係囉，一不做就二不休啦。」

我：「即係點呀，講清楚小小啦。」

王力維：「喂大佬我工都唔返飛過黎陪妳，咁既誠意算足喇掛，你薛可正一場去到冇可能兩手空空，一於上機前去周大福買定隻兩卡戒指啦。」

我：「買黎做咩？」

王力維：「買黎唔通送比佢老母咩，緊係求婚啦。」

「求婚？」

果晚，返到屋企，我立即打開電腦，一上線，已經收到以娜既訊息。

平時我地都係用視像，唔知點解今日佢會用文字叫我。

以娜：「薛可正。」

我：「點解會打字既？妳好懶打字架？」

以娜：「以信頭先由輪椅跌左落黎，撞到個頭流左好多血，我而家喺醫院陪佢，我好擔心呀薛可正。」

我：「佢情況點呀？」

以娜：「止左血，但佢主診醫生而家返緊黎。」

我：「唔使怕，止左血就應該冇事。」

以娜：「我係睇住佢半邊身冇反應成個人打斜跌落黎，我想扶佢都黎唔切。」

我：「妳電話轉左做靜音未，小心嘈住以信訓覺。」

以娜：「轉左，一入房就轉左。」

一分鐘後，我打長途電話比以娜。

「有Msn點解要浪費長途電話費呢？」
以娜一聽電話已經咁講。

我：「我怕妳驚，呢筆錢唔慳得。」

「嗯…」

聽得出，以娜喊左好耐，

「張以娜。」

「嗯？」

「我飛過黎英國陪妳好冇？」

「……
…….」

「我已經請左兩個星期大假，我下星期就黎陪妳好冇？」

「……
………
………
…….」

「我屋企有事果時，我記得妳奮不顧身都要借五萬蚊比我，到妳而家有事，我唔可以睇住妳自己一個。」

「……
………
………
………
………」

「以娜，比個機會我陪妳，好嘛？」

「……
………
………
………」

「以娜，我唔會再令妳難過，比我陪妳，好嘛？」

以娜另一邊既哽咽聲，令我同佢都覺得好難過，呢一種咁痛而又咁遠距離既感覺係我從來未試過，我呢一刻，真係好想見到以娜。

「以娜？」

「好呀…薛可正，你下個星期過黎，你下個星期就即刻過黎，我真係撐得好辛苦呀，嗚….」

果晚，我同以娜傾左三個鐘頭長途電話，商量好下個星期去英國之前，我要幫佢去邊度買佢想買既野，喺細節入面有幾句對話，令我知道自己之前再度誤解左以娜。

以娜：「你幫我去置地廣場果度買一隻冷，我要織冷衫。」

我：「使唔使去到置地呀，周圍都有啦。」

以娜：「果度既冷線靚好多架，你買完我比返錢你啦。」

我：「又唔使，你叫我去買LV就要比返錢我。」

以娜：「LV我唔買啦，之前果個我都想賣。」

我：「果個？唔係人地送比妳架咩？」

以娜：「低能，真係我自己買架。」

我呢一刻至真正相信，真係以娜自己買。

第二日，我去左航空公司訂機票，最後我決定左搭夜機，我又去左中環幫以娜買冷線，仲有一啲香港先買到既藥油，最後，係因為以娜一句「好想食澳門既牛肉乾呀」
，而我就去左澳門走左一圈。

所有嘢都買哂，以信既情況又慢慢好轉，跟住果三日，我好冒險咁將工作帶返屋企，由屋企上公司網去做單，點解話係冒險，係因為屋企上公司網，個價同公司入面既報價機係一定有誤差，就算係幾毫子，個損失都係唔可以忽視。

但為左以娜，呢啲都只不過係小事。

可惜，自古以黎，謀事在人，成事在天，無論你覺得感覺有幾良好，前面係有幾光明，個天只要睇你唔順眼，只需要一眼，大概係一眼，佢就可以將你，置於死地。

就喺我上機前既兩晚，阿爸半夜訓訓下覺得個肚非常痛，痛到完全講唔到嘢，可勇同阿媽立即將阿爸送入醫院，做完全身檢查，第二日，就即係我上機前既一日，阿爸之前既主診醫生好遺憾咁話比我地一家人知，阿爸既癌症復發，已經去到好嚴重既地步。
聽到呢個消息，我成個人軟軟咁坐左喺地下，感覺好氣餒，阿媽攬住可勇不停咁喊，而Yoyo就不斷安慰阿媽。

「醫生，咁我地屋企而家可以有乜野做？」
可勇問

醫生：「再繼續做化療，或者你地屋企商量完又贊成既話可以再開多次刀，但今次個位置已經唔同左，同埋腫瘤既面積大左好多，呢次應該要由背脊果邊開刀。」

開多一刀？呢一樣係我非常唔願意再見到既事，上一次阿爸做手術之後果個情景我仲未可以忘記，但如果唔開刀，只係再用化療，阿爸仲有冇機會復康？

醫生唔會直接同任何病人家屬講邊一個方法一定可行，邊一個方法係冇用，佢地永遠都只會用機會率黎模糊我地既焦點，加上阿爸而家住既係私家醫院，佢地只會想你做更多既檢查，永遠唔會比到病人家屬一個佢地想要既安慰。

---Advertisement---





但我由呢位已經認識左大半年既醫生口中語氣感覺到，阿爸既情況係已經差唔多冇哂辦法，可以做既都已經唔多。

阿勇：「媽，不如幫阿爸做多次手術。」

阿媽：「我唔知呀，我好亂呀可勇。」

我：「醫生話阿爸個腫瘤有某部份係收埋左一大堆腸入面，開刀只不過係切走外面果一部份，實際上….問題仲喺在。」

可勇：「咁唔通唔理阿爸咩？」





「可勇，唔係唔理，係大家一齊再商量一個好啲既方法，唔使阿爸郁下就開刀，咁樣佢仲辛苦。」
今次，係我兩個月冇見可勇之後，第一次心平靜和同佢講嘢，我真係唔想阿爸有事，仲見到我地兩兄弟鬧交。

最後，我地決定唔開刀，然後再用鏢靶治療黎幫阿爸控制病情，呢一種藥，每一個月既費用要三萬蚊，阿媽問過我有冇困難，如果有需要就好似上次既決定咁按樓，我同阿媽講唔使擔心，阿爸既醫藥費我可以應付到。

走入病房，見到阿爸已經止左痛，坐左喺床度睇報紙，佢冇問我地任何事，因為醫生已經將佢既實際情況講左比阿爸知。

今次，我係真係有絕望既感覺，人生第一次望住阿爸，有相對無語既悲嘆，我細細個成日覺我，人應該係變左老人家，先會再慢慢有病，跟住離開呢個世界。

我從來冇諗過，阿爸會提早離開我地。





當晚，可勇留喺醫院陪阿爸，而阿媽就同Yoyo返左屋企，至於我，坐左喺電腦之前，上左線，開左Msn，但已經隱左身兩個鐘頭，望住已經上線兩個鐘頭既以娜，我真係冇勇氣，

我應該點去決定？

等左兩個鐘，我始終都係冇出聲，唔敢面對以娜。

突然電話響，長途電話，係以娜。

我猶豫，但好多野始終都要面對，我始終都要接呢個電話。

以娜：「薛可正，喂？你今日好忙咩？聽晚上機喇喎，仲未搞掂哂啲嘢呀？」

我：「唔係。」

以娜：「薛可正，做乜嘢，你把聲點解會咁？係咪有事？」





「以娜，我諗，聽晚我唔可以過黎。」
我諗左好耐，先可以有呢個決定。

以娜：「點解？」

於是，我向以娜講出阿爸既病情，講既過程入面，我一路留意以娜既反應，但佢一句聲都冇出。

講完，我等左幾分鐘。

以娜：「薛可正，你返到屋企上網，比你張機票我睇。」

「哦。」

本來我就已經喺電腦前面，幾分鐘後我將我已經訂好既機票喺電腦比以娜睇，睇完，佢喺電腦入面笑一笑。





以娜：「咁得喇，薛可正，你聽日唔好過黎，一路照顧來叔叔，直到佢既病好番。」

我：「以娜，妳冇嬲咩？」

以娜：「薛可正，家人係最重要，以信而家情況已經咁樣，來叔叔有事，我真係唔可以叫你咁自私黎陪我，加上我真係見到你真係有訂機票，我知道你冇呃我。」

我：「我會陪多阿爸幾日，如果情況好小小，我會改機票日子再過黎。」

以娜：「唔好，你同我講來叔叔情況已經好差，佢好需要你喺佢身邊，就好似以信需要我地屋企，我地先會考慮移民過黎英國。」

我：「多謝，以娜，我唔知講乜嘢好。」

以娜：「唔使講任何嘢，所有事都有緣份，薛可正，比起以前，你已經對我好左好多，多謝你。」

跟住，整晚傾計既氣氛已經變得好無奈，本來歡天喜地既展望，已經唔知道到幾時先可以實現。





第二日，醫生話阿爸已經可以出院，再過多個星期就返去做療程，可惜，夜晚，阿爸因為太痛，又要再入多一次醫院。

三日後，可勇決定同Yoyo結婚。

可勇結婚，完全係為左阿爸沖喜，當然，比一個名份Yoyo都係其中一個原因。

果晚，我地喺醫院商量婚禮應該要點安排，阿爸非常雀躍咁比左好多提議我地，阿媽又話要訂造旗袍做新奶奶，一家人傾得非常之開心。

可惜因為時間太倉促，可勇同阿爸講根本訂唔切酒席，所以佢地今次只係去尖沙咀中心一間婚禮公司先舉行簽字儀式，酒席再搵一個好日子補擺。

阿爸睇黎精神左好多，阿媽話阿爸佢平時冇特別問題，只係痛起上黎就完全失控，上次仲痛到咬傷左口唇，流左好多血。

呢一晚由阿媽陪阿爸過夜，我同可勇Yoyo走先。





離開病房，我同佢地兩個一齊行，Yoyo係一個聰明女，好快佢就主動打開話題：
「哥呀，我地結婚果日，你記得要著靚啲呀，你係大伯，我地都要敬茶比你架。」

我：「果啲禮堂唔係西式架咩？點解會有中式敬茶？」

Yoyo：「可勇話，想阿爸阿媽飲杯正正式式既新抱茶，個屋企開開心心高高興興咁，希望阿爸個病會快啲好。」

行入電梯，Yoyo既話題完左，我地三個都冇再對話。

到左地下，走之前，我同可勇主動咁講第一句說話：

「可勇，阿哥唔係話你冇錢，不過…如果結婚果度洗錢多既，阿哥呢度有。」

可勇望一望我，個表情古怪又嚴肅咁答我：「得架喇，我都仲有小小錢，阿爸果度已經係你比，我自己結婚我會自己搞返，唔該，我地行呢邊，走喇。」

我唔知道可勇係仲嬲緊我，定係佢真係仲有錢。
早幾日，德叔同我講，早兩個月可勇做爆果一堆倉既客，而家全部比Yoyo果邊既經紀聯絡緊，德叔話呢一班客既資料唔可能同一時間比同一間公司既人聯絡，所以好大可能係可勇約資料交比Yoyo。

我冇怪可勇，更加冇怪Yoyo，喺呢一個行業入面，香港既金市要生存，你就一定要不擇手段，加上Yoyo公私一向好分明，呢兩個月就算係可勇收入唔算多，佢去左屋企住之後，每個月都會比一筆錢阿媽做家用，加上平時又會送好多禮物比阿爸阿媽，所以我覺得佢會係一個好媳婦。

我已經唔想再用某一兩件事去主觀判定其他人係錯，就好似當日我判定以娜咁。

由向以娜講我唔可以去英國果晚開始，每當我返到屋企，一有時間，我就會拎張機票出黎發呆。

本來，我可以拎住呢張機票，搭上一架夜機，開開心心咁去英國，陪以娜渡過佢一世人可能係最難捱既日子。

偏偏阿爸既病就喺呢個時間復發，令到我一步都唔可以走開。

其實阿爸入院當晚，我有打過電話比王力維，佢教我可以去改機票既時間，過去一兩日見一見以娜，之後再返香港。

我同佢講，我去英國係為左陪以娜打一場硬仗，之前本來我已經準備好所有，如果有需要，我可以留喺英國更長既時間。
我要做既，係比以娜一個安穩既心情，要等佢知道，如果佢有事，我無論喺邊，都會盡我能力，第一時間去到佢身邊。

所以如果我只係去一至兩日，咁同一個觀光遊客有乜野分別？何況如果去到英國，以信病情突然有轉變，我係咪丟低以娜一個，自己按照時間表返香港？如果我唔返香港，阿爸既事我又點同家人去分擔？

最後既，係阿爸既醫藥費，三萬蚊一個月，加上其他開支，要我一定留喺公司把握德叔比我既所有機會，呢一樣已經係我當前最需要做既一樣嘢。

跟住既一個星期，阿爸出左院返屋企，亦都好快開始左化療，德叔知道阿爸既事之後，明顯咁比左好多客我跟，而佢亦少左喺公司出現。

每晚，我都會同以娜聯絡，有時係Msn，有時係長途電話，以信既病情已經好返好多，之前撞傷都已經康復，以娜已經接左佢返屋企，唯一問題係隻手仲係未太靈活。

一晚，

以娜：「薛可正，香港果邊會唔會有一種比手部有殘障又或者係缺憾既病人專用碗筷？」

我：「應該有，我要幫妳睇下。」

以娜：「好，英國呢邊好貴，全部都要訂造，貴到不得了。」

我：「咁以信而家點食飯？咪好唔方便？」

以娜：「冇辦法，要我餵佢，以信上次入醫院已經額外用多左錢，而家所以開支，要慳得就慳。」

我：「好，我幫妳盡快睇。」

第二日，我用公司既戶口，匯左一萬英磅比以娜。

日子依然係咁過，每朝我都同可勇Yoyo都會陪阿爸阿媽去飲茶，下晝就返到公司，安排好所有公事，到夜晚我就會返到屋企一邊同以娜傾計一邊做單，日子簡單，有時快樂，但大部份係遺憾。

突然幾日後，我未返到屋企，以娜就打長途電話比我。

以娜：「薛可正，你匯左一萬磅比我呀？」

我：「妳咁快知既？」

以娜：「邊個叫你比錢我？你而家仲多錢要用！
拎返走。」

我：「我夠呀，呢個月份佣又多左，妳慢慢用啦。」

以娜：「唔得呀，我屋企既事我地仲應付到，我同你講我要慳，唔代表我地屋企真係冇哂錢，只係我地要為將來打算，我唔知你諗乜野，但你無緣無故匯錢過黎做乜野？」

我：「我只可以咁樣幫到你。」

以娜：「無端端塞錢比我唔係叫幫我，係比麻煩我，你拎唔拎返呀？」

我：「喂，大姐呀我點拎呀，一係妳放好佢，等妳返香港先比返我啦。」

以娜：「薛可正，下次你唔好再自把自為！
你每晚陪我傾計我已經好開心，家姐呢兩日已經會過黎搵我，你搞到阿媽打比我問我點解英國戶口又會多左錢，又問我喺英國搞乜嘢，你好煩呀！
你唔好成日以為錢咁重要好唔好呀？」

我：「對唔住…」

以娜：「唔講喇。」

以娜就咁就收左我線，跟住我返到屋企，上電腦已經見唔到佢上線，跟住果幾日我打電話比佢，佢唔係冇接，就係以信話佢出左去。

我好失落，但既然以信都話佢只係出左去，咁即係佢只不過係嬲左我，,並唔係因為有事，所以跟住幾日我都冇再打比以娜。

阿爸做左化療之後胃口開始變差，平時除左做運動同去醫院之外，大部份時間都會留喺屋企，仲有一個星期，可勇就同Yoyo結婚，今日，Yoyo幫阿媽拎左佢訂造既旗袍返屋企比阿媽試身。

我：「阿媽，呢隻紅色又幾靚，好襯妳呀。」

阿媽：「係咪呀，爸爸呀，我靚唔靚呀？」

阿爸：「靚…靚咳咳！」

Yoyo：「阿爸一定話阿媽靚架啦，哈哈。」

可勇，「阿爸，你都試下你套禮服啦。」

突然，我電話響起，係一個無來電顯示既電話。

我：「喂？」

「薛可正，你去左邊？」

我：「以娜？呢幾日妳去左邊？」

以娜：「我問你而家去左邊呀！」

我：「我咪喺屋企試緊衫囉。」

「咁冇嘢喇。」

「喂喂！」
我未講完，以娜果邊已經斷左線，

媽：「可正，邊個打比你呀？」

我：「以娜囉，問完我去左邊又收左線。」

Yoyo：「以娜姐唔係去左英國咩？不過講時講，我都未見過佢。」

我：「我都唔知佢做乜，算啦，阿爸，到你試。」

我同可勇拎左阿爸之前度身訂造既禮服出黎幫佢試身，阿爸試完出黎，整個感覺係佢瘦弱左好多。

「幾好睇喎阿爸，著得你好型呀。」
我個心好難過，但唔可以比任何一個人見到。

試完禮服，阿爸上左床休息，我同阿媽收拾既同時，有人按門鐘。

可勇打開門，企喺門口既，竟然係以娜。

「以娜姐？妳又會黎既？」
可勇

「以娜？」
聽到可勇咁講，我好奇，起身一望，企喺門口既真係以娜。

「以娜，點解妳會返左黎？」
我走上前問，但以娜冇理我，推左我一下就走左入屋。

「阿姨，好耐冇見呀。」
以娜瞬間變臉咁向阿媽笑住講。

「唉呀，以娜，妳黎左既？我都好耐冇見妳喇。」
阿媽見到以娜突然出現，開心到放低手上既嘢，第一時間走過去。

阿媽：「黎黎，以娜我介紹妳識，呢個我細新抱，Yoyo呀。」

阿媽將以娜拉過去Yoyo身邊，Yoyo有小小尷尬咁同以娜握一握手。

Yoyo：「以娜姐，上兩次都唔好意思呀。」

以娜：「傻啦，我都冇記住。」

阿媽：「咦妳地之前識架咩？」

以娜：「冇嘢，哈哈，阿姨，來叔叔呢？」

阿媽：「佢訓左，我睇下佢訓著左未先。」

以娜：「唔使喇，我坐一陣等等佢。」

然後，三個女人就坐埋一齊，一時研究下阿媽件旗袍，一時又講下Yoyo而家見肚未。

半個鐘頭後，阿爸起身，行出房門，拎起個杯想行去飲水。

「來叔叔。」

阿爸：「以娜？乜妳黎左既，可正都冇同我講既，妳黎左好耐呀？」

「來叔叔。」
以娜兩隻眼微微通紅咁拉住阿爸既手，

「傻妹，做乜嘢，坐低先。」

以娜：「冇嘢，來叔叔，你要快啲養好病。」

阿爸：「而家調理得好好呀，放心。」

可勇：「係呀以娜姐，妳會唔會去我同Yoyo婚禮，下個星期日。」

以娜：「去，到時我再搵你阿哥去。」

Yoyo：「好呀。」

就係咁，一家人就圍住以娜不停咁講嘢，以娜好細心咁逐一解答佢地既問題。
有時我望見以娜，我會覺得點解世界上有人會咁細心，無論幾多人問佢嘢，佢都會不厭其煩咁慢慢滿足人好奇心，從來唔會覺得煩躁，當然，除左對我之外。

果晚，以娜應承阿爸阿媽陪佢地一齊食飯。

食完飯，我送以娜返屋企，行出門口，以娜先正式同我講第一句說話，佢將一個公文袋塞左比我，然後好細力咁，一鎚打左落我心口度。

「薛可正，下次你再自把自為，唔記得我講既嘢，我去邊度都會返黎，一鎚打爆你個頭。」

我：「妳點解會返左黎？以信呢？」

以娜：「佢冇事，係家姐過左去，我返黎香港搞埋小小私人嘢，同埋我又想探下來叔叔，最重要就係比返錢你。」

我：「我都話唔使咁急。」

以娜：「你仲講！
我走喇。」

我：「我車妳啦。」

以娜：「唔使呀，你送我去坐車就得喇。」

雖然我幾番要求，但最後以娜都係堅持自己返屋企，返到屋企，佢亦都只係好簡單報個平安就訓左覺。

第二日，我如常咁大約下晝返到公司，好奇怪，今日我竟然見到德叔好早就已經坐左喺佢辦公室入面。

我：「德叔？今日咁早既？」

德叔：「可正，係呀，返黎執小小嘢。」

我：「丫係呀，下星期可勇結婚，個衰仔自己唔好意思請你，託我問你一聲你會唔會到？阿爸都叫你黎呀。」

德叔：「好呀，我會去上海幾日，下星期應該可以返到香港。」

我：「好，咁我叫可勇寫張帖比你。」

德叔：「係呀可正，你過黎。」

「係，德叔。」

「拎住，當係我比可勇既賀禮。」
德叔即場開左一張支票比我。

「二十萬？德叔，太厚禮喇」

德叔：「拎住，可勇同你搞成咁其實我都有責任，你覺得有多既，就當係我幫補來哥既醫療費，呢幾日去上海我係有一樣好緊要既嘢做，你記住，如果任何人問你，你都係話幫我打理金市，一句都唔好講多，知嘛？」

「知道…」

「德叔走喇，你比心機做嘢。」

德叔走左，唔知點解，我有一種好不安既感覺，直覺話比我知應該發生左特別事，跟住我去到Gini間房，見到佢坐喺電腦前面，一副好沉重既表情。

「咯咯咯」

「Gini，有冇時間？」

「喂正，坐丫。」

我：「德叔啱啱走左，佢走得好急，係咪發生左事？」

Gini：「我都唔知點講。」

我：「講出黎啦，如果係關德叔事既話，我想幫下手。」

Gini：「邊有得幫，你過黎睇下。」

Gini將電腦轉過黎比我睇，原來佢同詠航用QQ聯絡緊，由詠航口中所知，成件事就係德叔同一個大陸商家搞公司，專承辦大陸大西北地區既工程，合作左半年，比人發現公司既鋼材原來係國家既資產，即係變相偷國家既財產，但果批鋼材明明就係德叔同個大陸佬夾份一齊買，最後大陸佬失左蹤，有份做董事既詠航同德叔就比大陸公安問左幾次話。

Gini：「上面班公安話比一個月時間德叔，証明唔到成件事係個大陸佬搞出黎既話，就拉人兼封左間公司。」

我：「所以德叔就呢幾日上去搞掂件事…」

Gini：「係呀，不過我地都幫唔到手，都係聽德叔講留喺公司幫佢打理好金市呢邊。」

「嗯。」

到夜晚八點，因為今晚美國有非農業職位數據要公佈，好多同事一早就去左食飯打算夜啲返黎做單，正當我百無聊賴喺度諗緊德叔件事既時候，以娜打電話比我。

「薜可正，食飯未？我啱啱中環整完嘢，陪我食飯。」

我：「好，想食咩？」

以娜：「你樓下大家樂啦。」

我：「下，上次分手之後我冇去過喇喎，唔好啦，去中國會，我訂位。」

以娜：「我唔鐘意，就大家樂，十分鐘後，上次分手果個位等。」

十五分鐘後，我去到大家樂，見到以娜，但並唔係坐住我地上次坐果個位。

我：「喂，又話果個位既？」

「坐低啦白痴，果度有人坐左呀，你望下，好似都係鬧緊交呀。」
以娜指指另一邊既位同我講。

我坐低以娜旁邊，同佢一齊好留心咁聽下果對情侶喺度講緊乜嘢

男人：「點解要分手？」

女人：「係咪應該問點解唔分手，你拖住個女仔比我見到喎。」

男人：「兩個月前喇喎，妳唔係已經原諒左我喇咩？」

女人：「我原諒左，但我原諒唔到自己原諒你。」

男人：「我講左我下次唔會架喇，妳唔好又拎返出黎講啦好冇呀？」

女人﹝開始喊﹞：「我唔係拎返出黎講，係我每次夜晚自己一個，諗起親眼見到你拖住另一個女人果個畫面，我好難受，真係好難受呀，我可以點忘記呀？」

男人：「……
…」

「咁個男人又衰左啲。」
本來我以為只係當一場鬧劇咁去睇，點知我擰轉面，以娜已經一面眼淚咁衝左出門口。

「以娜。」
我唔知發生乜野事，跟住就跑出去追以娜。

上到電梯，去到花叢我拉住以娜，問佢到底發生乜嘢事。

以娜轉身，一下就攬住我，攬得好實好實。

一邊喊，一邊好大聲咁講：

「薛可正，對唔住呀嗚嗚…，我知你好難受，我一路都知，但我真係唔知點去彌補呀，嗚…」

「我冇事，冇事。」
我攬住以娜任佢不斷放聲咁喊，一喊佢就喊左十五分鐘。

中環區甲級寫字樓下，黃金晚飯時間狂喊十五分鐘，何其壯觀。

果日天氣好凍，而長江大廈地下呢個位，因為皇后大道中既關係，係特別扯風。

我攬住以娜，其實我係一直覺得好凍好凍。

「薛可正，你真係冇嬲過我？」

我：「點會冇？」

以娜：「咁點解你仲要搵我？」

我：「因為我唔捨得妳。」

以娜：「去英國果段時間，我成日諗，其實，比你見到我同Grace一齊果日開始，我已經覺得自己好醜。
我知你好難堪，但之後我地一路鬧交，我根本搵唔到一個落腳點，比自己好好咁反省一下。」

我：「而家冇事喇。」

以娜：「你比我講埋，今次唔講，我唔知幾時先敢講。」

我：「好。」

以娜：「你知唔知我根本冇同Grace一齊，果日你見到我錫佢，係基於我仲當佢係一個女人，果種好曖昧既感覺令我有好多錯覺，佢對我好好，好到我以為自己唔需要你，到後來原來我先知我每一日都會諗住你。
見到你拖住Yoyo果晚，我冇再去食飯，返到屋企喊到差唔多暈低，以妮叫我搵返你，但我唔敢，我亦唔識，唔識點樣可以令你原諒我，我一路覺得自己做得好錯。」

「我同Grace講唔可以再落去，佢繼續對我好好，就算我要去英國佢都放我大假，直到我知道自己真係可能去英國，我先真真正正辭職，佢留左我好多次，但佢愈留我，我就愈記得果日既事。」

「我一直都好想你爭氣，一直都好想你事業有成，我地可以有我地既天地，到今日，你搵返我，你事業有成，你識關心我，但原來世界上仲有其他人，仲有以信，仲有來叔叔，仲有阿姨同埋我阿爸阿媽，我好掛住我地啱啱一齊果時無憂無慮既時光，可惜唔可以，已經唔可以喇薛可正。」

我：「以娜，我地再喺埋返埋一齊好嘛？」

以娜：「薛可正，你唔好再亂講嘢喇。」

我：「我冇亂講嘢，我認真，今日好凍，我可唔可以繼續攬住妳？」

以娜又再一次攬住我，眼淚一直不停咁流，我見到好多同事經過，以好奇怪既眼光望住我，但我已經唔介意，我只係等以娜比最後一個答案我。

「薛可正，來叔叔喺香港，以信喺英國，你要我放棄定係你放棄？你聽住，我唔會再同你一齊，以信同來叔叔都會無事，一定會無事，我以後都唔會同你一齊架！」

「我知妳辛苦，唔好喊喇好嘛？而家收聲先，其他事慢慢再打算。」
我拍拍以娜安慰佢，

「我冇嘢。」

十五分鐘後，以娜補完妝，依然係兩眼通紅咁由洗手間行出黎，若無其事咁拍左我一下：

「好喇，去第二度食嘢。」

我：「妳唔係要食大家樂咩？」

以娜：「好瘀呀，唔食喇。」

「傻婆。」

「你白痴仔。」

「喂，張以娜，拎隻手黎。」

「做乜？」
以娜伸伸手。

我捉住佢隻手，由我自己既頸鍊度，拆左一隻戒指方落佢手心度，

「唔要！」
以娜縮開手，

「生日禮物黎架。」

「痴痴地，下年生日都黎，仲禮乜嘢物？」

「總之收左佢，乜嘢意思都冇，呢隻戒指我帶住喺身好耐，妳以後幫我帶住佢，去到邊都唔好除低佢。」

以娜：「好貴架？」

我：「唔好理啦，帶實佢呀。」

「返屋企先帶，不過，多謝你，薛可正。」

呢個時候，班馬線既紅色公仔亮仔，原來唔經唔覺之間，我地兩個又企返喺大半年前以娜生日果晚，我地發生爭執既地方。
當晚，我送左以娜返屋企，以娜同我講打後幾日都會好忙，我同佢，就約定喺可勇結婚果日先見面。

打後幾日，我打左幾次比以娜，佢冇接我電話，只係比過一個訊息我報平安。

不過，我既生活一啲都冇空閒，德叔走左之後三日，甘生親自黎到德叔間房，叫左我同Gini入房開會。

甘生：「阿正，阿德大陸果邊有小小麻煩，你地都知架喇？」

我：「知道。」

---Advertisement---





甘生：「而家開始查到公司，阿德始終係半個公眾人物，所以唔想影響公司形象之下，阿德呢個部門要停一停。」

Gini：「停？」

甘生：「Gini妳放心，因為妳一直自己有一條Team，就算係幫阿德，妳都係用私人時間去做，所以查到妳既機會應該唔大，總之妳做好自己條Team，有人問妳其他嘢就全部唔知。」

Gini：「知道甘生。」

甘生：「至於阿正你果度就有小小麻煩，你職員果度係登記阿德個部門，你自己有乜嘢睇法？」





我：「如果德叔個部門真係要停，我都冇辦法，甘生，可唔可以有其他安排比我？」

甘生：「咁樣呀，就算我調你去邊度，你都要辭左職再入過黎，你用返以前個職員號碼，一樣會比人跟到，所以一定要再入職。」

我：「入過職我冇問題，但我而家手頭上既倉點安排？」

甘生：「一定要轉比其他同事，照規矩，要分返三成比幫你既同事。」

我：「咁…Gini，我轉比妳好唔好？」





Gini：「冇問題，你放心啦，果三成唔使比我，我只係幫你。」

我：「唔好，規矩係咁，妳一定要收。」

甘生：「好，咁下個星期開始搞埋手續，唔好意思阿正，麻煩到你。」

我：「唔會，我明白既。」

當晚，晚飯既時候我收到德叔由大陸打返黎既電話。

德叔：「可正，德叔呢邊好麻煩，有一段時間都返唔到香港，可勇結婚果度，你幫我同阿爸講一些唔好意思。
仲有，公司果度你盡快辭職，而家你屋企咁多事我唔想再有官非惹到比你，你之前搵既錢自己搞小生意做，等德叔返黎，我再同你搵過機會，知嘛？」

德叔既電話就好似一個炸彈咁突然喺我生活入面引爆，原本我打算做返一個普通經紀，就算係靠自己呢接近一年以黎經驗再加上德叔之前既人脈，我預計自己都可以維持到接近現有既收入，阿爸既醫療費方面我亦都唔需要太擔心。
但由德叔咁緊張對我吩咐黎睇，我知道件事並唔係我地之前想像中咁細，明顯，我已經冇考慮既空間。

我用我最快既速度離開呢間公司，離開呢間，令我去到人生另一個階段既公司。





走之前，同Gini既一席話，令我非常驚訝。

Gini：「正呀，後會唔知有冇期，得閒搵我食飯，仲有，幫我問候來叔。」

我：「Gini，妳識我阿爸架咩？」

Gini：「其實我阿爸同德叔，仲有同來叔都係同事，我爸爸叫阿球。」

我：「球叔係你爸爸？即係喪禮果次…」

Gini：「係，我爸爸都係癌症，爸爸而家既太太係我後母，我一向同佢都唔係好啱傾，所以，果次阿爸喪禮我只係坐親友席。」

我：「德叔一直帶住妳出身？」





Gini：「德叔個人好好，佢以前做錯過一次事，就係同來叔果次，已經唔知試過幾多次，佢飲醉左，把口都係提住果一件事，佢冇做警察之後，一直都有同我爸爸聯絡，但爸爸成日都話來叔變到好孤僻，成日唔肯見人。

有幾次德叔託爸爸想比小小錢來叔，最後爸爸都係比唔到，佢話來叔好聰明，死都唔肯要。」

我：「點解妳一直冇講？」

Gini：「德叔叫我唔好講，佢話估唔到會喺公司撞到你地兩兄弟，覺得好開心，其實由可勇入公司果日開始佢已經有留意，因為佢唔肯定所以唔方便出面住，你爆倉果次都係佢打電話比我，叫我睇住你，如果唔係，你覺得一個Team頭因為爆倉而走去樓下同個經紀仔傾計咩？」

我：「下，我以為我靚仔咋。」

Gini：「我今次講出黎，係想話比你知，德叔對我地真係好好，佢同我講，,上次同來叔第一次見返面之後，兩個人單獨果時佢應承過來叔一定會睇住你地兩兄弟，我知道佢而家自己都有麻煩，唔可以睇住你地，佢好難過，所以如果將來德叔有事，我地一定要幫佢。

我：「知道，我會同可勇講返，將來我地三個，一定要報答返德叔。」

Gini：「唔係三個，係四個。」





我：「四個？」

Gini：「詠航爸爸叫興叔，我唔知道你識唔識，但以前都係同德叔來叔佢地一隊。」

我：「佢同妳一樣，都係一直跟住德叔？」

Gini：「係，自從來叔出事，德叔又離開左之後，興叔就調左去第二個環頭，唔知點解變得好爛賭，爭落人好多錢，後來德叔出現，幫佢還左好多債，仲供詠航讀書，到詠航畢左業，就一直跟住德叔周圍做嘢。」

我：「估唔到，德叔為左我地做左咁多嘢。」

Gini：「好喇，我地後會有期，保重呀薛可正。」

離開左宏訊果一晚，我發左呆咁坐喺窗邊，喺度諗緊自己既去路。
總括自己接近一年既宏訊生涯，我除左得到一筆我打幾年工都唔會搵到既錢之外，我好似冇再得到任何嘢。





同可勇既反目，阿爸既重病，令我生活上根本得唔到應有既快樂，有時候，我會好懷念以前果種返工放工，搵一份正常既月薪，有一份正常既快樂日子。

曾經我覺得，得到更多既金錢可以得到更多既快樂，而家睇黎，呢個理論根本唔成立。

以前我希望可以擁有自己既車，坐上去，我鐘意去邊就可以去邊，到今日，我坐上自己架車，我根本唔知道自己想去邊。

我失去快樂，我失去左生活樂趣，我亦失去左目標，甚至，我有可能完全失去以娜。

我到底過緊乜嘢日子？

我知道，呢種就係成長既代價。

失業既頭三日，我除左去探阿爸之外，乜嘢都冇做咁坐左喺屋企，直到第三日，我先拎起電話，用短訊向以娜講，我失業既消息，冇幾耐，以娜就比電話我。

「薛可正，做乜咁大件事？」

於是，我將德叔既事一五一十咁話佢知，以娜聽完之後，立即約我夜晚去市中心食飯。

屯門市中心既大姆指，係我同以娜一直都好鐘意去既飯堂，自從同以娜分開之後，已經好耐冇去過，今日再去，發覺原來已經裝修得好靚。

「薛可正，咁你打算點？」
以娜一坐低已經再問我呢個問題，

我：「咁又唔係乜嘢大件事，果行始終做唔耐，我自己都有儲錢，阿爸果邊我可以應付一段時間，再唔係咪慢慢搵工，男人肯做，唔死得人既。」

「比返你。」
以娜將我送比佢既戒指除低，然後交返比我。

我：「又做乜呀，都話生日禮物。」

以娜：「我上網睇過，呢隻戒指兩萬幾蚊，你而家失業，拎返去旁身。」

我：「唔好咁煩好冇，我都話我有錢囉，我有大把錢，好多好多錢呀好未？」

以娜：「唔好喇你拎住啦。」

我：「係我送比妳既生日禮物黎，妳尊重下我，唔好成日要比返我好冇？」

「使唔使咁惡呀？唔理你，去廁所。」
以娜收返起戒指，細細力打左我手臂一下，就走左入廁所。

以娜行開左之後，我先發現佢放低左一個公文袋，我從來唔係一個正人君子，好正常地，我將佢打開左黎睇，入面放住既，竟然係一堆關於移民既文件，另外，仲有一份買賣合約，入面有一張支票，我望望合約上面既地址，

以娜屋企已經將層樓賣左。

以娜返黎，見到我正拎住佢既文件睇，好大反應咁一手搶返過去，

以娜：「薛可正，唔問人就拎人嘢睇架你？」

我：「妳真係走喇？」

以娜：「未呀，大把嘢搞，加上阿爸同阿媽都十五十六」

我：「咁妳地又賣樓？」

以娜：「好價咪賣囉，你呀，下次唔好玥拎我既嘢睇呀。」

我：「文件之嘛，關心妳先睇咋。」

以娜：「使鬼你關心！
係呀，可勇結婚果度你黎接我好冇？」

我：「咁妳而家去左邊度住？」

以娜：「我姑姐度，都係屯門，置樂果邊。」

我：「咁得啦，果日我比電話妳。」

以娜：「其實而家來叔叔情況係點？」

我：「都唔確定，醫生話可以做既都已經做哂，跟住就要睇阿爸自己既意志力。」

以娜：「咁你點解唔多啲佢，仲搵我黎食飯？」

我：「我啱啱失左業，早幾日我返多左屋企佢已經問我做乜嘢咁多時間，仲問我公司係咪唔忙，我唔敢比佢知，而家咪扮下忙先。」

以娜：「薛可正，其實你怕唔怕來叔會離開你？」

我：「我唔敢諗。」

以娜垂低頭，沉思左好耐，跟住好細聲咁講左一句：

「我都係。」

男人，每到一個時間都會跳到另一個階段，跳既過程毫無先兆，難以預測，會突然間放棄上一個階段部份既習性同價值觀，我稱呢一種改變為開竅。

我係開竅得比較慢既男人，早早喺我十七歲果時，同齡朋友已經有人識返大陸拎貨再去荃灣大坡坊對面既舖仔賣，日日大賺過千蚊之餘，仲襯沙士期間賣埋樓。

而同時間，我仲只不過處於打一份牛工就打算過一世既狀態。

進入宏訊呢段經歷我會視之為開竅既過程，我放棄左以前墨守成規既性格，我開始意識到，如果我夠膽將對手向外伸出去，係有可能搵到比我打一份固定工作更多既錢。

所以今次離開宏訊，基本生活上我冇太大既憂慮，我怕既只有係阿爸所需要既醫療費我可以應付幾耐。

再去搵一份固定而普通既工，並唔係我現有既想法，順水自然要學推舟，我打算學習創業。

由細到大我都有一個諗法，我好怕去同其他人做同一樣既事，因為我覺得自己唔會夠其他人出色，我冇可能脫穎而出。

創業亦都係同一個想法，我既老本行係賣電器，但以我既財力根本冇可能由呢個起點開始，所以，我選擇左另一個我完全陌生既行業。

幾個月前，有一次陪德叔去東莞見客，認識左一位叫李總既大陸客。
李總，係一個從事中港回收生意既人，由佢口中我知道，其實回收呢一門生意可以有幾搵錢。

陪德叔去東莞果幾日時間入面，我每次見到李總就會向佢請教回收呢一門生意既竅門，應該點運作，應該點分配資源，李總都同我解釋得清清楚楚。

所以當我有創業呢個念頭出現左之後，我就諗起回收呢一個行業。

最後，我首先聯絡好李總，以李總香港既公司做回收站，大家商量好合作方式，而我再開拓貨源。

其實呢一個方式每一個人都可以做，但最唔相同既係，李總既公司本來就係香港六大回收商其中一個，要有一定既貨量佢地先會去用一個比較好既價錢去收，而我，就係因為人脈而得到呢一方面既優勢，可以不限貨量，隨時都可以交到李總既公司。

基本上，如果我每一日都收到一定既貨量，只要我唔將貨放過夜，我可以話係必賺，毫無風險。

有左呢條門路，我開始去搵我第一單生意，最後，我託一位朋友，喺日本搵到我回收生意上既第一個駐腳點。

一批波子機。

八十年代，日本經濟蓬勃，大部份既垃圾都冇人肯做回收，形成到後來日本成為一個其中一個非常大既回收市場。

香港有好多廢車場會派專人去日本長駐半年，每日拆車入櫃再運返香港，再運到大陸賺錢。

而另一樣比人發現貨源極多，利潤又高既，就係已經損壞既舊式波子機。

我從來冇去過日本，亦都唔知道日本點解會有咁多波子機，後來聽朋友講，日本有好多成間都係波子機既娛樂場所，係日本男人除左居酒屋之外，另一個放工之後唔肯返屋企既流連之地。

我就由呢位朋友搭路，由福崗直接將一批又一批既舊波子機裝入貨櫃，再運到黎香港。
而我就會收貨之後，搵一班兼職工人將波子機拆散，將可以賣錢既金屬同電線集合，再賣到去李總既公司。

公司開始左一星期，只係有我自己一個人工作，由聯絡到合約既事都要自己負責，每一晚都要做到好夜先可以休息，相對地，返屋企陪阿爸既時間都小左好多。

有幾次以娜打電話比我，我都因為太忙而冇覆番佢，因為從來冇試過自己去打點一門生意，令到我整個生活作息完全亂到控制唔到。

夜晚，十點幾，我留喺屋企準備第二日既提貨文件，突然間門鐘響起。

打開門，係以娜。

以娜：「你真係喺度！」

我：「做乜妳上黎唔打比我？」

以娜：「打到比你先得架，你電話冇開呀。」

我：「咦，冇電喎真係，妳搵我做乜？」

以娜：「可勇聽日就結婚，你拎左你套衫未？」

我：「拎左，喺車度，入黎先啦。」

以娜：「嘩，薛可正，你冇執屋架？喂一地都係垃圾既，有冇搞錯呀你？」

我：「我好忙呀，新公司好多嘢都未整好，第二批貨聽日就黎，仲邊有時間執屋？」

以娜：「你間嘢搞左幾日就咁多嘢要搞既？你一個人點搞公司呀？請人啦你。」

我：「啱啱先賺左第一次錢咋，請人唔使錢呀？」

以娜：「要做乜嘢架？難既我就唔識，普通計下數都可以幫你，我呢三個月都要留喺香港陪阿媽，有時間可以幫下你呀，好冇呀？」

我：「其實我都係啱啱開始，實際工作分配我自己都未諗好。」

以娜：「咁你比你既所有單我，我幫你計好佢。」

我：「咁妳自己計返人工。」

以娜：「得啦，我而家幫你計，唔該你執好自己間屋同埋準備聽日可勇結婚既嘢。」

放低需要以娜幫我計既單，我就去左停車場拎返套禮服，返到屋企行入房，換好禮服，我行出大廳。

我：「喂，點呀，啱唔啱身？」

以娜：「你度身訂造架幫我啱唔啱身，咪阻住我計啦。」

我：「妳果套呢？乜嘢色架？我搵個煲呔襯下妳丫。」

以娜：「你話架，粉紫。」

我：「我邊度黎個粉紫色煲呔呀。」

以娜：「唔知你，你自己搵，唔好嘈我。」

「我入房搵。」

返入房，我搵哂成個衣櫃，發覺，其實我只不過係得一個煲呔，而呢一個煲呔，係以娜第一年送比我既聖誕禮物。

我拎住個煲呔坐喺床，一路發呆，不知不覺間，我訓著左。

一直到天光，我比窗外面既陽光整醒左我，望一望錶，七點鐘。

我行出廳，見到以娜隻手指仲停留喺計數機上面，但個人就已經喺工作枱前訓著左，我行埋去，好細力咁拍一拍佢。

「以娜，返去換衫喇。」

以娜醒一醒：「七點喇？死我冇同媽咪講唔返架。」

我：「妳幾多歲人呀，我而家車你返去啦，妳仲要換衫。」

「行喇行喇。」

我七點十八分將以娜送到返屋企，一等，八點五十八分，先見到以娜著住一套粉紫色既長裙慢條斯理咁落返黎。

我：「喂妳上去生仔呀？」

以娜：「下？我算快架喇，點呀，我今日得唔得呀？」

我：「最靚係妳，行啦。」

以娜：「唔係喎，我個頭咁樣整得唔得？」

我：「全世界最靚係妳，唔使再諗住上返去整，上車。」

途中，以娜望望我，然後搖搖頭：

「又話粉紫色煲呔，呃我。」

我：「妳同我都訓著左，點搵個粉紫色出黎。」

以娜：「呃人。」

去到目的地，我泊好架車，行去禮堂既電梯前面，以娜叫停我，

「但喺度先薛可正。」

「快啦，遲喇，仲要幫手整其他嘢。」

以娜由手袋拎左一個粉紫色既煲呔出黎，幫我換左原先我紅色煲呔。

我：「妳買比我架？」

「當係今年聖誕禮物，唔準除呀，好！
而家就襯哂我喇，行得。」

我轉身之際，見到由商場玻璃倒鏡出黎既我同以娜，感覺好開心，好幸福。

然後我有小小控制唔到自己既情況下攬住以娜，好由衷咁向佢講左一句：

「多謝妳。」

薛家，已經唔記得有幾耐冇辦喜事，

今日，大家都高高興興，將所有唔開心既事暫時忘記，一齊替可勇同埋Yoyo呢對新人高興。

阿爸阿媽一早就去到禮堂準備，阿爸因為身體始終唔好，有一段時間都留喺休息室，而阿媽呢個新奶奶，就著住佢果套好靚既旗袍周圍招呼親友。

以娜由到埗到行禮之前都一直陪住Yoyo，由去廁所到補妝，以娜都喺旁邊細心照顧，而我，就好似個自閉兒童咁一直坐埋一邊。

我唔係唔想投入，而係呢個情境太容易令人投入，望住以娜陪Yoyo走黎走去，我喺度諗，我會唔會同以娜都有呢一日？

所有既事偏偏就係眼前咁近，但感覺就好遠。

儀式開始之前，我行入廁所，喺果條好窄既走廊見到可勇啱啱由廁所走出黎。

我：「可勇。」

可勇：「哥。」

我：「大個仔喇，以後做個好爸爸同好老公。」

可勇：「我知架喇。」

我：「阿哥冇禮物比你，禮金最實際，我比左Yoyo架喇。」

可勇：「多謝哥，仲有，幫我多謝以娜姐，佢好照顧Yoyo。」

我：「使乜多謝，一家人。」

可勇：「你同以娜姐喺返埋一齊喇？」

我：「希望啦。」

「喂，可勇，快啲啦，開始架喇，薛可正你咪鬼阻住個細佬啦。」
以娜由新娘房走出黎，大吵大鬧咁走埋黎拉走可勇。

我：「好喇，可勇你出去啦，順順利利！」

「行啦行啦可勇，薛可正你都快啲出返黎呀，你大伯黎架唔好唔見人。」

我行入廁所，聽見外面播出婚禮進行既音樂，果一刻突然覺得好感動又好感觸。

同我一齊長大既細佬而家要踏入人生另一個階段，未來，我地仲會唔會好似細個咁，一齊笑一齊喊，一齊去迎接生命入面每一個重要既時刻？

我洗左個面，然後急步咁走返出去，行到出去，啱啱就見到喺大門後面準備出場既Yoyo同可勇，旁邊既以娜好細心咁幫Yoyo扶好佢既裙尾，一隻手就小心翼翼咁扶住Yoyo。

可勇同Yoyo向我揮揮手，Yoyo用口形同我講「好緊張呀」
，我伸出一隻姆指為佢地兩個打氣，而可勇，終於都向我再次展露返以前既笑容。

之後大門打開，佢地兩個慢慢步出，正正式式，喺親人既歡呼聲襯托之下，走入一個全新既階段。

由可勇同Yoyo行禮至到簽紙儀式完成，阿媽都係一路坐喺佢地前面不停咁喊，之前都講過，由細到大，阿爸都好討厭阿媽喊，只要阿媽一喊就會比阿爸鬧，但今次阿爸冇鬧阿媽，

因為佢仲喊得勁過阿媽。

我從來冇見過阿爸喊得咁厲害，何況係咁多人面前，雖然我知道佢呢一刻流既係開心既眼淚，但如果你當時親眼見過阿爸一路簽字一路不停喊果個情境，係冇可能唔會動容。

呢個情境，比我既感覺就好似係一個預告，一個阿爸自己已經心裡有數既預告。

簽字儀式完畢，我同可勇一齊扶阿爸落台，阿爸捉住可勇既手，將一個玉佩交比可勇：
「可勇，呢塊玉係你阿爺當年交比你阿媽，而家阿爸交比你，你同Yoyo好好保管佢。」

可勇：「多謝阿爸，但點解斷左得一半既？」

阿爸：「阿媽果時大懵，拎出黎清潔果時跌爛左，你就幫阿爸好好保管落去，記得，一代一代咁傳落去。」

可勇：「爸我知架喇，我扶你入去休息下。」

「好好。」

整個婚禮完結，可勇先送阿爸同阿媽返屋企，而我，就自己一個走左去海傍，一個人漫無目的咁周圍行。

點知以娜喺我後面跟住我，一句說話都冇講，只係一路咁跟住我，直到我打算折返拎車走，我先見到以娜喺我身後唔遠既地方。

我：「妳點解會喺度既？妳唔係幫Yoyo還禮服咩？」

「阿栽去左還，我知道你唔開心，怕你有事所以跟住你。」
以娜搖搖頭，

我：「妳又知我唔開心？」

「來叔叔今日…..我都唔知點講。」
以娜兩隻眼開始漸紅，我知道佢開始想喊。

我：「妳又話我唔開心，點解會係妳喊架。」

「來叔叔….頭先喺休息室拉住我，不停咁話叫我照顧你，一路….講，佢就一路喊，我都…唔知點算好….」

以娜邊講邊伸出右手，我望一望，佢手上面拎住既，係阿爸比可勇果塊玉既另外一半。

「係阿爸比妳架？」

「係。」
以娜好用力咁點頭，

我拎塊玉，面對阿爸無聲既叮嚀，到底我應該點做？以娜之前已經好明確咁話比我知佢而家既諗法，我唔想一而再再而三咁強逼佢，但我估唔到阿爸會將呢塊玉交比以娜。

「以娜，…我…」

以娜：「薛可正，我知你想講乜嘢，上次我已經同你講得好清楚我點諗。」

我：「我唔係咁既意思，我只係想講妳可唔可以喺走之前，多啲見下阿爸？」

以娜：「我會，不過你唔好同來叔叔講任何嘢，就好似而家咁，順其自然，好嘛？」

我：「好，走喇，我車妳返去。」

之後既日子，以娜照舊會幫我打理公司既財政，當我有時短暫上大陸公幹既時候，,以娜就會返屋企幫我陪阿爸阿媽食飯。

日子就係咁一日一日咁過，公司既生意已經穩定，我仲開始有一班幫我拆機既工人團隊，財政上已經唔會有任何困難。

喺可勇同Yoyo結婚之後既兩個月，終於知道Yoyo肚入面既小朋友係仔，一家人都非常之開心，特別係阿爸，每日都會提住幫個小朋友改乜嘢名，而阿媽就有一日打電話比我。」

「可正呀，阿媽有小小嘢同你商量。」

我：「媽妳講。」

阿媽：「Yoyo個肚都好快生，我同阿爸想話用多小小屋企既地方，幫第時個孫整個房，所以…」

我：「妳地想用我間房？」

阿媽：「嗯，你會唔會唔鐘意呀？」

我：「傻啦媽，我差唔多三十歲人喇，我冇住屋企咁耐仲霸住個地方我自己都唔好意思，同埋我而家呢度住得好好，如果業主肯賣，我都想買左而家住呢度，妳地去整間房啦，過幾日我過黎執埋我既嘢走。」

阿媽：「可正呀，阿媽好似趕你走咁。」

我：「媽呀，唔好亂講嘢，我過兩日返黎陪妳地食飯。」

阿媽：「你最好返多啲黎呀。」

我：「點解？」

阿媽：「你阿爸呢排去廁所成日都好耐，問佢乜嘢事佢又唔講，次次去完廁所都話洗廁所，神神化化，我怕佢有唔舒服唔同我地講呀。」

第二晚，我因為阿媽既說話而提早左一日返屋企，返到去，見到阿爸無神無氣咁坐左喺度，我只不過係兩日冇見佢，但感覺佢已經瘦左好多。

「阿爸。」

阿爸：「可正，以娜呢？」

我：「佢陪佢媽咪，點呀爸你？呢兩日有冇唔舒服？」

阿爸：「冇呀，準時食藥，冇大問題丫。」

「可正，你返黎喇？」
阿媽由廚房走出黎。

「係呀，未開飯我返房執好我自己既嘢先。」

「好呀，開飯叫你。」

我行返入房，離開左呢個房幾個月，其實已經冇太多物件係屬於我，剩底既，都只係床下底一箱我自己收好既紀念品。

千辛萬苦，我將呢一箱已經放左落床底一段時間既紀念品拎出黎，打開，入面有好多都係我由細到大，朋友或者係女朋友送比我既禮物，仁愛堂劉皇發小學既合照、田家炳中學既校刊，細個喺友愛邨踢賀歲盃既獎牌，仲有以娜送比我既情人咭。

以前當係普通禮物既一張咭，今日，唔知點解我會隆而重之咁打開佢黎睇，稚氣既文筆之下寫既都係一般男男女女既情話，唔知點解今日睇返特別開心。

突然之間，好想打一個電話比以娜。

拎起電話，打比以娜，唔知點解佢好快就收左我線，打多一次，結果都係一樣。

正當我奇怪之際，以娜打返電話比我。

「薛可正，以妮話以信今朝突然透唔到氣，而家又入左醫院，我要同媽咪即刻返英國呀。」
「妳訂左機票未？」

以娜：「媽咪去訂緊，我而家返屋企執行李，薛可正你記住你後日有一筆錢要入歐生個戶口，仲有工人既糧我已經計好，你記得下星期五前比埋支票佢地，我過左英國你自己跟返好盤數，聽到未。」

我：「知喇，我有冇嘢要幫妳？」

以娜：「冇喇，媽咪打比我，我一陣再比返電話你。」

「嗯。」

---Advertisement---





以娜收左線，阿爸行入房問我發生咩事，我為免佢擔心，所以冇向佢講以娜屋企所發生既事，我只係繼續執拾我要執拾既細軟。

晚飯時間，可勇同Yoyo都返左黎一齊食，食飯既時候，我發現阿爸食得好少，每一啖飯都係好小好小咁放入口。

我：「阿爸，你好似好耐冇食飯飲酒。」

阿爸：「係呀，而家食小小個肚就好飽，冇飲好耐。」

可勇：「阿爸你上星期再照X光果個報告出左未？」





阿爸：「出左啦，果日你地阿媽唔得閒我自己去拎左，冇咩事。」

Yoyo：「阿爸你面色好似差左好多呀，我聽日買嘢煲湯你飲好冇？你想飲咩？」

阿爸：「妳地想啦，我飲得果小小，唔使就我喎。」

阿媽：「個新抱問你你就講啦，都話特登煲比你。」

Yoyo：「咁我話事啦，阿媽我返埋今個星期就唔返工架喇，我會拎哂公司既嘢返黎做。」





我：「Yoyo而家做成點？」

Yoyo：「都唔錯，新公司比好多資源我地。」

我：「屋企睇市小心啲，可勇唔好成日上咸網呀，一陣部機中左毒會搞到好慢架。」

Yoyo：「聽到未呀薛可勇？」

可勇：「阿哥實知啦，以娜姐話佢自己之前都係咁整到屋企電腦中毒。」

阿媽：「你地兩個真係丫，咁大個人仲走上網睇埋哂啲咸濕嘢。」

可勇：「唔係兩個，係三個，我教左阿爸上香港討論區，佢而家日日去咸版。」

阿爸：「食飯啦可勇。」





「哈哈哈哈哈哈。」

當晚，我返到屋企，再打電話比以娜，但佢既電話打極都冇人聽。

半個鐘頭後，以娜來到我屋企。

我：「妳電話冇人聽既？」

以娜：「我留左喺屋企。」

以娜冇理我，一入屋就自己走去開電腦，跟住就拎哂我公司所有單出黎，然後行入廚房沖左一杯咖啡。

以娜每次都係準備夜訓又或者唔訓覺既時候，先會選擇飲咖啡。





我：「我自己做得喇，妳返去陪媽咪啦。」

以娜：「得喇好快，我好多手尾你唔知架，我怕第時你搵唔到。」

我：「我搵唔到咪打比妳囉，妳又唔係唔返。」

聽到我講呢句說話，以娜放低手上面既單，擰轉頭，望住我，深呼吸一下：

「薛可正，我後晚就會同媽咪上機，而家以信咁既情況，我唔知我會幾時返，我甚至…我唔知自己仲會唔會返黎呀。」

我：「點解呀？」

以娜：「媽咪已經決定左成家要去英國陪以信，賣樓既錢都已經收到哂，同埋以信今次既情況我地都仲未知，我點會知我會幾時返？」

我：「咁我點？」





以娜：「唔好而家呢個時間問我呢個問題好冇？」

我：「如果妳話比我知妳會返，就算係幾耐都好我都一定會等妳，但妳而家話比我知妳可能唔返，我唔而家問，我應該幾時問？」

以娜：「我一早講左我要去英國架，你唔好而家講到好似我唔啱咁好冇呀？」

我：「我冇話妳唔啱呀，但…我會以後見妳唔到呀張以娜，我只係緊張…」

以娜：「緊張乜嘢？我細佬而家訓左喺醫院，你要我比乜嘢時間你？叫你等我一個月？兩個月？半年？定一年呀？點解你唔係首先為我諗下？仲要我去為你諗左先？」

「我唔係咁既意思呀！」
以娜既說話令我語塞，男人鬧交，一暴躁，就好自己將怒火發洩喺書枱又或者係衣櫃上面。

我好大力咁一拳打落枱面，以娜望住我，好倔強咁望住我。





以娜：「我後日上機，今晚都走上黎想幫你完成埋所有單先，你反而咁對我？」

我：「妳唔好成日誤解我意思好冇？」

以娜：「誤解？冇嘢喇，我唔想再同妳嘈，我走喇。」

「以娜…」

以娜執起自己既手袋開門，我追上前，出門口，已經見到以娜向後樓梯方面走左。

「張以娜，我唔係想發脾氣，而係我好需要妳，我愛妳呀！」
我用盡全力既大叫，希望令以娜回心轉意。

以娜聽到我咁講，企左喺後樓梯既門前面，望住我：
「薛可正，我都知，但我地而家已經唔係小朋友，我地仲有屋企人……
..搞好間公司，再見。」

以娜走左之後，我企左喺門口好耐都冇再返入屋，我好傷心，因為我覺得，今次，可能係我最後一次見到以娜。

我後悔點解每一次當發生問題既時候，我都只係以自己利益作出發點，以娜鬧得我好啱，而家以信有事，佢個心已經唔好受，但依然仲將我公司既事放喺心，就算係上機前都想幫我做埋一堆我完全唔識做既事先離開，但我對佢所做既，根本就只不過係自私既行為。

薛可正，到底你想點？

第二日，我打左好多次電話比以娜，佢都冇接到，我甚至去到佢姑姐樓下等佢，但依然係見唔到佢既芳蹤。

最後我用訊息，向以娜道歉，我用左接近一個鐘頭，打左二佰幾個字比以娜，向佢講出我所有所有想講既說話。

可惜，以娜始於冇覆到我，當晚，我自己一個人，喺屋企飲左好多酒，飲到唔知幾時，我就訓著左。

第二日一起身，就已經係夜晚，我望望電話，見到以娜有一個訊息比我：

「薛可正，我走喇，再見。」

以娜就咁就走左，我整個人一下子好似失去左重心咁。
公司，唔會有人再幫我計好盤數，返到屋企，阿爸阿媽問起以娜，我已經唔知再可以點樣去瞞佢地。

電話響起，打電話黎既係公事上既一位陳生。

陳生：「薛生，忠德果邊打黎架，歐生問你上次傾果兩櫃貨你有冇問題？」

陳生打電話黎，我先記起以娜果日向我提過我需要入一筆錢比呢位歐生，原因係我要買兩櫃貨。

因為最近金屬回收價比較波動，以娜曾經勸過我入咁大批貨會有風險，但我覺得係一個機會，所以決定試一試。

我：「冇問題，我聽日入比你地。」

陳生：「好，唔該哂薛生。」

其實簡單小小講，就係我由外國買左兩隻貨櫃既回收貨源返黎，再轉售內地賺差價，但問題係，呢兩隻貨櫃由水路到香港要兩個星期時間，假設我今日買既價錢係十蚊一斤，但呢兩個星期船期既風險就要由我自己去承擔，因為金屬回收價既波動，兩個星期後，有可能係升到二十蚊一斤，亦有可能係跌到五蚊一斤，由於貨量唔小，所以今次冒既險對我黎講都唔算細，但男人要經營自己既事業，我覺得總有放手一搏既時候。

可惜，以娜走左之後既幾日，我真係完全提唔起勁做嘢，好多事都安排得好亂，就連工人出糧既支票我都可以漏低喺餐廳。

每日起身，我就係坐喺電腦前面睇下以娜有冇上線，英國既電話一直都唔通，果種斷絕來往既感覺真係令我好絕望。

以前，我總係怪以娜唔明白我，原來最唔明白我果個就係我自己，我最唔明白自己點解成日喺一件事上面都要捉錯重點，點解總係喺最重要既時候做出最錯誤既決定，點解，總係將自己想要既事放喺第一位。

點解總係唔識欣賞其他人既好，只係經常覺得唔夠其他人唔夠好？

我已經唔識控制整件事，最後我決定將自己好好咁隱藏一個星期，每日都係起身食飯，上線等以娜，打電話，之後訓覺。

阿媽打左電話比我三日，但我都冇聽到，到我想返去食飯果時，我就會出現。

第四日，打電話比我既係可勇：

「哥，阿爸好唔妥，你而家喺邊？快啲返屋企呀哥。」

收到電話，我立即趕返屋企，未入到門口，我已經聽到阿媽呼天搶地既喊聲。

「阿來呀阿來呀，你點呀，唔好嚇我呀！」
阿媽攬住阿爸一路喊，而可勇就企喺旁邊一路打電話。

我走入屋，阿媽見到我就拉住我到阿爸身邊：
「可正你睇下阿爸，佢話個肚好痛，你望下阿爸啦。」

只係一個星期冇見，阿爸比一個星期前瘦左好多，我見到佢兩隻手按住個肚，人已經痛到出唔到聲，只係不停咁叫。

我伸隻手去阿爸個肚度，我摸到既，竟然係一舊硬塊喺阿爸既肚入面。

我：「點解會變到咁大架？阿爸你上次又話報告冇事？」

阿爸冇應我，因為佢已經痛到冇乜意識，只係不停叫痛，隻手捉得我好實，好實。

可勇：「哥，白車已經黎緊，阿爸佢個肚有一舊好大既腫瘤。」

我：「我摸到，阿爸一路呃住我地。」

阿媽：「佢禽晚已經叫痛，但死都唔比我叫白車，又唔比我去隔離房叫可勇，跟住飲左白色果支藥水又冇事訓返。」

Yoyo：「阿爸呀，你唔好有事呀。」

阿媽：「來呀你唔好嚇我呀…嗚…..可正呀，你阿爸果日去廁所仲搞到成個廁所都係血，你搵人救下阿爸啦。」

我：「媽放心，我地而家送阿爸去醫院，妳放心。」

阿媽：「我真係好驚你阿爸掉低我呀,嗚…..」

可勇：「老婆妳陪住阿媽，我同阿哥送阿爸入醫院。」

Yoyo：「有咩消息打電話返黎比我地呀。」

十分鐘後，救護員黎到，扶左阿爸上病床之後，可勇就去搵阿爸既身份証同病歷，而我就一路陪住阿爸。

阿爸用左氧氣罩之後，痛既情況明顯好轉左，上到救護車，我坐喺佢身邊，一路捉住佢隻手，一路叫佢唔使怕。

突然，已經痛到半昏迷既阿爸打開眼，望住我，不斷向我講同一句說話：

「正仔，你幾時同以娜結婚？幾時呀正仔，話比阿爸知！」

我：「爸，好快，好快，你放心。」

阿爸：「以娜呢？以娜去左邊？」

我：「我叫佢黎，你休息下先。」

救護車去到屯門醫院，阿爸最後由一位醫生打左一支針而慢慢訓著，十分鐘後，可勇黎到醫院。

我地將阿爸既病歷交比護士之後，就坐左埋一邊慢慢等。

一個鐘頭後，一位姓蔡既醫生拎住阿爸既病歷，黎到我同可勇既面前。

蔡醫生：「薛天來既病歷我地聯絡左之前既主診，你地會唔會打算轉佢去私人醫院？」

我：「會，但我想問下佢而家個情況可唔可以轉院？」

蔡醫生：「問題唔大，暫時睇應該係個瘤大左，如果你要留喺呢度照就要等多陣，如果急既去返私人果邊會好啲。」

我：「大左…我頭先摸到腰左邊果一個位有好大舊嘢，係咪果度？」

蔡醫生：「嗯，應該係。」

可勇：「情況嚴重嘛？」

蔡醫生：「唔嚴重點會大到可以摸得到，但詳細既你地問返主診果邊，我一陣叫護士幫你地搞轉院手續，你地等等。」

我同可勇就係咁，一等就等左兩個鐘，期間Yoyo打左三次電話比我地，但可勇冇聽到。

我：「點解唔聽Yoyo電話？」

可勇：「都未有結果，唔想聽。」

我：「記唔記得上次我去醫院，都係你陪我一齊等。」

可勇：「記得。」

我：「可勇呀，對唔住。」

可勇：「算啦，我都有唔啱。」

我：「唔係，阿哥知道自己係有問題，唔止你，連以娜，我都永遠唔識去體諒。」

可勇：「做咩，又同以娜姐嘈呀？」

我：「佢返左英國喇，唔知仲返唔返。」

可勇：「因為佢細佬既事？」

「嗯。」
我點點頭

可勇：「佢會返。」

我：「你點知？」

可勇：「我諗….其實佢一早就唔應該留喺香港，如果唔係為左你又或者阿爸既病，佢又點會留咁耐，而家阿爸病得咁重，我覺得…我都唔知點講…」

我：「可勇，你驚唔驚阿爸會走？」

可勇：「好驚，真係好驚。」

「我都係。」

最後我地知道既結果係，阿爸既癌細胞已經擴散到其他器官，醫生話再做化療同食藥都只會令阿爸更加辛苦，換句說話，阿爸既人生，已經進入最後既倒數階段。

不過，醫生最後都有一句意見比我地：

「唔好咁快放棄，希望你地一家人都可以保持樂觀，呢個世界唔係冇奇蹟，我都見過唔少病例去到你地爸爸呢種情況，之後又會自己好番，最重要係病人自己意志力都要好強。」

我：「多謝，麻煩哂你醫生。」

醫生離開之後，我望住可勇，結果已經知道左，但我同可勇應該點樣向阿媽講？

可勇：「我返左屋企先，阿哥你陪阿爸。」

「睇住阿媽。」

我睇過一本書話，如果一個至親離開，如果你掛住佢，就將你對佢既愛，轉嫁到其他親人身上，令呢份愛生生不息、循環不休，咁樣，曾經發生過既感情，你永遠都唔會遺落，只會愈儲，愈多。

阿爸打左支針之後就一直訓覺，我坐喺佢身邊一直等，一路等，一路望住阿爸，諗返起細個發生既事，諗返起佢點樣帶我同可勇坐巴士去美孚，再拖住我地兩個去荔園玩。

阿爸以前好強壯，每邊一隻手，已經可以拉起我地兩兄弟，細個我地成日爭住要阿爸同我地騎膊馬，我有時會爭到同可勇打交，阿爸每次見到我地咁，都會一人一邊膊頭咁同我地行街。
唔知，第時可勇會唔會都係咁呢？

爸，我真係好唔捨得你。

最後，阿媽都知道左阿爸病情，可勇話阿媽整晚不停咁喊，佢同Yoyo都冇哂辦法，只有陪住佢，直到阿媽慢慢訓著。

阿爸醒番，已經再冇痛既感覺，醫生檢查過之後，就話留院再觀察多兩日，如果冇問題就可以出院返屋企。

果晚，可勇冇陪阿媽去醫院探阿爸，只有我一個留喺醫院陪住阿爸。

半夜，我收到一個長途電話既訊息

「薛可正，好好咁照顧來叔叔，要樂觀，我都會，保重，以娜。」

收到以娜既訊息，令我即時清醒過黎，我走出門口，想用訊息回覆以娜，但我發現自己原來唔識用用長途電話既訊息，我諗左一諗，決定試下打長途電話比以娜。

可惜，電話已經閂左。

我好失望咁返入房，我一路諗，點解以娜會呢個時候比呢個訊息我，佢而家到底點？以信既情況又點樣？

半個鐘頭後，我再試多一次打比以娜，結果都係一樣。

唔知係咪我舉動太大聲，阿爸呢個時候醒左。

我：「阿爸，你點呀？使唔使飲杯水？」

阿爸：「唔使，我冇事，唔痛果時就冇事架喇。」

我：「阿爸,,點解你要一直呃住我地？你上次照完明明份報告係嚴重左，點解你唔講出黎呀？」

阿爸：「傻仔呀，你估阿爸係神仙咩，我照完之後，醫生同我講個瘤已經好大，果時都已經冇乜野辦法，講出黎有乜嘢用，你又要搵錢去應付我既醫藥費，可勇又要準備做阿爸，Yoyo呢，又就黎生得，唔通我仲話比你地知等你地操心多樣咩。」

我：「我地一家人黎架阿爸。」

阿爸，「就係一家人，如果阿爸最後都係要走既，點解要製造咁多沙石？我唔想我一個人，影響到你地，可勇同Yoyo自己都已經有一個家庭，我唔想我地呢個家庭既事，影響到佢地家庭。

小朋友出世，一定要開開心心，高高興興，你放心啦，阿爸頂得住，點都要望下個孫既。」

面對阿爸好似覺得自己必定會死既心態，我心痛到無辦法去理解。

我：「阿爸，你唔一定有事架，醫生話樂觀就可以，好多事都會發生。」

阿爸：「係呀，所以我好樂觀架，最衰就係呢排痛多左，如果唔係我仲樂觀呀，你都係呀，以娜呢」

我：「佢…返左英國…佢細佬有小小事，但會返黎。」

阿爸：「我信以娜，果次可勇結婚，我將另一半果塊玉交比佢果時，佢應承過我會探我。」

「嗯。」

阿爸：「可正，不過，如果有一日你發覺，你人生既路上面，可能會突然缺少左某一樣你覺得好重要既嘢，無論如何，流過眼淚之後，你都要繼續行，比以前行得更快，行得更大步，總有一日，你會同佢再見面，一定會。」

「爸。」
我再忍唔住眼淚，亦無需要再忍，我走上前，攬住阿爸不停咁喊，阿爸就一路拍我既膊頭，就好似，九年前，喺博愛醫院入面，阿爺過身果一晚咁。

我到而家都唔知，阿爸所講果樣唔見左既嘢，佢係指自己，定係以娜？

兩日之後，阿爸出院，呢個時侯既阿爸已經係一日比一日瘦，瘦既速度係你完全想像唔到，感覺就係成個人不斷漏氣一樣。

加上我地家族有個遺傳，就係鼻樑高同埋眼窩好深，阿爸以前精神好既時候，望落去會覺得個人好飽滿，好有魄力。

但而家因為一日比一日瘦，眼窩凹陷既變化顯得更加明顯，成個人就好似一個骷髏骨咁。
阿爸出院之後呢幾日，我每日都係出去打點完公司既事，就會返屋企陪阿爸，但係當我每次返去之前，我都要喺樓下準備好耐好耐，我先可以有勇氣面對阿爸每一日既變化。

果段日子，全家人都好煎熬。

阿爸出院後一個星期，今晚，阿媽特別為阿爸煮左佢最鐘意食既黃金蝦，八點正，一家人開開心心咁坐埋一齊食飯。

我：「爸，食多隻，阿媽特登為你煮架。」

阿爸：「一隻夠喇，我冇乜胃口，個肚成日頂住頂住咁。」

Yoyo：「阿爸你呢兩晚仲有冇痛呀？」

阿媽：「冇喇，你地四姑姐帶左佢去旺角睇個中醫，食完果幾包中藥又好似精神唔錯咁。」

可勇：「係呀阿哥，今日我用你電腦果時，有人搵你，話打唔到電話比你，你一陣睇返。」

我：「係喎，我批貨聽日就到，我都唔記得左。」

Yoyo：「呢兩個星期金價都跌喎，阿哥你果批貨要睇緊小小。」

我：「妳又知我批貨係啲爛銅爛鐵黎既？」

Yoyo：「你有同我講丫嘛，可勇都聽到。」

可勇：「下？有咩？好似係喎。」

我：「果度小問題，就算跌都影響唔大。」

阿爸：「可正呀，你平時有正經嘢做就唔使成日返黎架喇，事業要緊呀，有乜嘢就記住親力親為..」

「唔好得失班客丫嘛，阿爸我知架喇。」

阿爸：「你知就最好啦。」

食完飯，我陪阿爸傾多一陣計就走左，返到屋企，諗起頭先阿爸叮囑我既事，我先有心情，留意下個金價跌左幾多。

原因係世界上所有金屬既價格都係有關連，無論你係打造手飾既黃金，又或者係已經成為垃圾既爛銅鐵，只要國際金價有升跌，佢地都會跟蹤個比率作出升跌。

我認真一望，先知原來金價跌左好多，雖然我覺得只不過係黃金大牛市既回吐調整，但始終，我呢一批貨呢一刻已經要蝕錢。

第二日我去到元朗一個車場收貨，計一計數，因為金價既跌幅，呢一批貨我總共損失左十八萬。

十八萬，對現階段既我唔算係一個小數目，不過反正我覺得金價只係暫時回落，呢批貨唯有搵個地方收好佢，等個價升返先再賣返大陸。

夜晚，返到舊屋之後，Yoyo拉左我埋一邊，細細聲咁同我講：
「阿哥呀，今日我聽到阿媽喺廚房自己同自己講嘢。」

我：「自己同自己？講緊電話咋下？」

Yoyo：「唔係呀，我睇得好清楚，佢一路切雞一路細細聲同自己講嘢。」

我：「咁阿媽講咩？」

Yoyo：「我又唔係聽得好清楚，係聽到小小，話冇啦，冇啦，我點算呀之類。」

「妳肯定冇聽錯？」
我猶豫左一陣，開始有小小擔心。

Yoyo：「我唔肯定點會拎呢啲嘢亂講呀。」

阿哥：「我會叫可勇睇實啲阿媽，妳自己都係呀，BB就生得唔好周圍走呀。」

Yoyo：「我知架喇，仲有阿哥，我呢個月出多左佣，你今個月唔使比錢阿媽同阿爸，我同可勇會搞掂架喇。」

阿哥：「做咩無端端會講到錢呢個問題？」

Yoyo：「咁你而家搞生意丫嘛，留多個錢旁身，點都好小小啦。」

阿哥：「阿爸阿媽我都有份架，我得喎，BB就出世妳地好多嘢要買，我問妳夠唔夠錢用呀？」

Yoyo：「夠呀，哥，以娜姐真係冇搵你呀？」

我：「冇，電話打極都唔通，我諗應該冇用果個號碼。」

Yoyo：「如果你搵到以娜姐，你會點做？」

我唔知點解Yoyo會突然問我呢個問題，因為呢個問題我自己都問左自己好耐，如果有一日我打電話比以娜，佢接電話之後，我應該第一句同佢講既係乜嘢，,我諗左好耐，最後，都係諗唔到。

「而家阿爸咁，我仲可以講咩？都未知以信情況點，唔通叫佢為左我返香港咩？」

一個月後，Yoyo同可勇既BB終於出世，係BB仔黎，阿爸阿媽都好開心，第二日，阿媽已經急不及待咁要我陪佢去醫院探Yoyo。

阿媽：「Yoyo呀，我帶左薑飯黎呀，妳記得食哂佢呀，驅風呀，我生妳老公果時都係一日三餐食佢架咋。」

Yoyo：「多謝阿媽，妳地睇左BB未？」

我：「未呀，似邊個呀？」

Yoyo：「你細佬話似佢，我就話似我多啲，係呢，阿爸呢？」

阿媽：「你阿爸又去左飲茶囉，今朝一早又話要買左報紙先，我唔理佢自己出左黎。」

我：「媽….阿爸都冇出黎，佢而家喺屋企呀。」

阿媽：「係咩…唉，老喇，成日唔記得嘢，我去洗個生果先。」

講完，阿媽就拎左包蘋果行入廁所，可勇行埋我身邊，向我打左個眼色，

「阿媽呢一個月總係記住老豆未有病之前果個樣，早兩日仲唔記得比藥阿爸食，我覺得阿媽應該係壓力太大，我要帶佢睇醫生。」
可勇好細聲咁向我講

我：「阿爸而家身體咁差，如果比佢知道阿媽都有事，我怕會再影響到佢身體。」

可勇：「係喎，你地出左黎，邊個照顧阿爸？」

我：「四姑姐去左睇住阿爸，我已經同四姑姐講左阿媽情況，佢應承我隔日就會過去幫阿媽手。」

「係呀可勇呀，去邊度睇BB呀？」
阿媽呢個時間走出黎，

可勇：「一陣姑娘會抱佢返黎，頭先去左檢查之嘛。」

阿媽：「你地打算改乜嘢名？」

Yoyo：「我冇諗呀，可勇話問過阿爸意見先。」

阿媽：「阿爸話叫天佑喎，妳地話好唔好？」

可勇：「天佑，幾好丫，天都保佑喎。」

Yoyo：「好呀，就叫天佑啦，薛天佑，薛天佑，都幾順口呀。」

阿媽：「咁我同阿爸講妳地用佢改呢個名架喇。」

「好呀。」

大家傾得興高采烈既同時，我行出病房，又再打多一次長途電話比以娜，當然，已經係唔記得左幾多次既失望。

呢一個月，每逢我有心事又或者係乜嘢消息，我都會嘗試打電話比以娜，可惜既係，每一次，我都係失望而回，冇辦法想我想講既事，向以娜細訴。

Yoyo出院，我同可勇之前已經一早將我原來既房佈置成BB房，當可勇抱住天佑行入屋企既一刻，阿爸已經好心急咁由房入面行出黎望下個孫仔。

「比阿爺睇下，唉呀，似我地薛家，有個高鼻樑，第時一定係靚仔黎既。」
呢個時候既阿爸，唔知點解，把聲已經開始變沙。

阿媽：「似阿媽都係靚啦，比我抱下。」

可勇：「老婆呀，入房休息先啦妳。」

Yoyo：「嗯，咦等等，我有電話響，我個手袋呢？」

阿勇：「阿哥頭先幫妳拎住丫嘛。」

「係呀，我拎住，我幫妳拎出黎丫。」
我作勢想幫Yoyo由手袋拎個電話出黎，唔知點解佢好緊張咁走埋黎拎左個手袋走。

「可能係公事呀，阿哥我自己聽得喇。」
Yoyo好尷尬咁望住我講，然後拎個電話出黎「喂，係呀，我啱啱返到屋企，好我入房先講。」

我：「Yoyo啱啱生完就咁搏命？」

可勇：「係囉，可能忙掛。」

果晚，我地一家人食左一餐好開心既飯，我地由一家四口，變成一家五口，再去到而家一家六口，最後，我地由全家人，排排坐，影左一張全家福。

呢一張，亦都係我同阿爸影既最後一張相。

果一個星期因為天佑既出現，令我地都覺得好開心，阿爸既情況比預期穩定，朝早仲可以拎住拐杖由阿媽陪住佢自己慢慢行去餐廳食早餐。

可惜既係，一個星期之後，可勇帶左阿媽去睇心理醫生，最後醫生診斷到阿媽因為壓力太大，而患左輕微既抑鬱症。

返到屋企之前，可勇約左我去餐廳商量一下點樣隱瞞阿爸。

阿媽：「其實我平時係冇咩事，你地兩兄弟唔使太擔心，我應承你地唔亂諗嘢啦好冇？」

可勇：「媽，妳擔心阿爸係應該架，我只係想同阿哥商量下點幫妳收埋妳既藥，唔好令阿爸太擔心。」

阿媽：「我唔食啲藥住，你地搵地方收好佢咪得囉。」

我：「點可以唔食架，你而家有事就一定要食，一係咁啦，叫Yoyo幫阿媽收好佢，就算阿爸睇到，到時就話係Yoyo既藥咪得囉。」

可勇：「咁都好。」

阿媽：「講開Yoyo，可正你又話搵唔到以娜既？點解前日我聽到Yoyo同以娜傾電話架，佢冇話比你知架咩？」

「Yoyo同以娜有通電話？」
面對阿媽突然間向我透露既消息，我有小小摸不著頭腦。

阿媽：「係呀，Yoyo仲猛咁講天佑既事。」

呢個時候，可勇用隻腳踢一踢我，然後向我打個眼色。

可勇：「阿媽，妳聽錯喇，果個係Yoyo同事黎架。」

阿媽：「我邊有聽錯，Yoyo仲話你阿哥公司呢排生意一般。」

可勇：「都話妳聽錯，好喇，埋單返去喇。」

阿媽：「你地去，我去個廁所先。」

阿媽離開座位，自己一個行左向廁所方向。

我：「阿媽個病唔可以拖，可勇你記得叫Yoyo提住阿媽食藥時間。」

行出餐廳，我收到Gini既電話，

Gini：「薛可正，最近點呀？」

我：「幾好丫，妳個金市又點呀？」

Gini：「冇左你陪我做單邊有咁順利丫。」

我：「講笑啦妳。」

Gini：「喂，有個人想搵你傾計。」

我：「邊個呀？」

「喂，可正。」
電話筒突然傳黎一把好親切好熟悉既聲音，係德叔！

我：「德叔，你幾時返左黎架？」

德叔：「我呀？返左幾日啦，打比你首先想知第一件事，來哥身體點呀？」

我：「阿爸身體一般，而家可以做既都做哂，要等阿爸自己慢慢調養好。」

德叔：「我聽日想去你地屋企果度探探來哥，你幫我約一約阿爸有冇問題？」

我：「冇，一定冇問題啦，可勇做左人老豆喇，你可以上黎見埋阿爸個孫仔。」

德叔：「好呀，咁你覆返我啦。」

收到德叔既電話，我整個人心情都好左好多，聽電話入面德叔把聲同輕鬆既語氣，佢大陸生意上既麻煩應該都解決得七七八八。

返到屋企，我第一件事就同阿爸講德叔返左香港，仲話佢知德叔聽日會上屋企探佢，點知阿爸好大反應，好決絕咁同我講：

「唔好，你唔好叫阿德上黎，我唔使人睇，知唔知？」

「阿爸做咩呀？你唔舒服呀？」
見到阿爸既反應，我有一種好不祥既感覺。

阿爸：「冇唔舒服，總之唔好成日叫人黎探我，我未死！」

阿媽：「個仔都唔係咁既意思，咁阿德咁耐冇見你，想黎探下你都好正常，你做乜鬧個仔？」

我：「算啦媽，阿爸，你唔鐘意我叫德叔唔好黎，你唔好勞氣喇。」

阿爸：「我冇勞氣，係你地成日搵嘢比我煩。」

講完，阿爸就行左入天佑既房，我地幾個大家你眼望我眼，都為阿爸過大既反應而奇怪。

阿媽：「你阿爸呢幾日脾氣差左好多，都唔知點解會咁？」

可勇：「冇事既，可能係比啲藥影響到情緒。」

食完飯，返屋企果時，我打電話比德叔，同佢講，阿爸唔係太舒服，所以唔想德叔去探佢住。

德叔：「可正，到底阿爸而家係唔係好嚴重？」

德叔開門見山既問題，令我猶豫，阿爸從來都唔想示弱喺任何人既面前，如果我照實咁講，我知道德叔一定會即刻黎探阿爸，咁樣只會令阿爸更唔開心。
但反之，德叔同阿爸咁多感情，如果我唔向德叔講出真相，又好似漠視左佢地之間既友誼，一時間，我都唔知可以點去抉擇。

德叔：「一係咁啦可正，我聽日會返多次大陸，一個星期後呢，我就會返香港，你就喺呢一個星期幫我勸下阿爸，比德叔同佢見個面，食個飯好冇？」

「好，德叔。」
面對德叔卑躬屈膝既要求，我只可以盡力而為。

第二日，德叔上大陸之前再比多一次電話我，提醒我記得勸服阿爸。

可惜，德叔呢一走，以後，佢都再見唔到阿爸。

當晚半夜，我收到可勇既電話，阿爸個肚又再劇痛，佢地而家已經報左警叫左救護車，而我，亦都即時換衫趕去屯門醫院。

趕到屯門醫院，醫生幫阿爸打左止痛針，詳細檢查之後，醫生向我地講出一個非常、非常、非常壞既消息。

「你地要有心理準備，病人既情況黎睇，已經捱唔到幾多日。」

阿媽聽到呢個消息，成個人即時暈一暈，可勇扶住佢，走到另外一邊既休息室，而Yoyo就叫我抱住天佑，由手袋入面拎左個電話出黎。

「阿哥，快啲打比以娜姐，佢話過如果阿爸有事，佢會趕返黎架！」
「點解妳會有以娜電話？阿媽上次同我講既嘢係真既？」

「唔好理住啦哥，你快啲打。」
講完，Yoyo就抱住天佑，行左去休息室果邊既方向。

我望住Yoyo電話入面果個長途電話號碼，係一個我唔認識既號碼，我猶豫，到底我應唔應該打呢個電話。

最後我都係選擇試一次。

電話打出，等待對方接聽果十幾秒，我覺得漫長又難過，每一秒都好似一個獨立既時間咁，終於…




「喂，Yoyo姐，香港而家半夜喎，做咩呀？天佑又叫醒妳呀？」
電話筒傳黎既我最熟悉既聲音，佢，真係以娜。

我：「以娜…係我。」

以娜：「點解？Yoyo個衰婆…咪住，薛可正，來叔叔點呀？」

「阿爸啱啱又入左醫院，醫生話…情況唔樂觀…」

我已經唔知可以點講落去。

「我知道喇，薛可正，記得照顧好阿姨，我有事做，我唔講喇，拜拜。」





「以娜…」

我想再叫以娜，但電話已經收左線。

我唔明白以娜既用意，我只不過係想問清楚佢以信而家既情況。
我拎住電話，慢慢走返去休息間既一邊，睇下阿媽情況。

Yoyo：「阿哥，以娜姐點呀？」

我：「阿媽點呀？」

阿媽：「我冇事我冇事，一陣快啲入去睇下你地阿爸。」





可勇：「阿哥對唔住，上次阿媽講以娜姐件事，係我瞞住你。」

我：「點解會咁？你地一直有同以娜聯絡？」

Yoyo：「係，阿哥，以娜走之前有搵我，以信既事佢要走得好急，但佢都好想陪住阿爸，所以…返到英國佢就打比我，一直都有問你同阿爸既情況。
？

我：「唔怪得上次阿爸入醫院，我半夜收到以娜訊息，仲有我買果批貨既事，都係以娜叫妳提我？」

Yoyo：「係…」

我：「點解佢成日都要咁神秘，有乜嘢唔可以自己問我同我講咩？」

Yoyo：「阿哥，你到而家都唔知以娜姐點解要咁做咩？」

我：「我都好想知，點解佢走之前唔比我搵到，返左英國又唔聽我電話，但偏偏就要一直問妳我同阿爸既情況，佢到底想點？」





Yoyo：「呢一段時間，以娜姐差唔多隔日就同我傾計，以信既情況已經穩定左好多。
佢同我講，佢地全家人而家去左英國重新開始，大家開始一齊搵屋，各自搵工作，因為以信由以娜姐媽咪照顧返，所以所有照顧以信既配套佢地都要重新安排，

佢成日同我講好想返香港睇阿爸，但佢自己屋企既事都要兼顧，佢點可能放低自己屋企人，黎陪你既屋企人呀，阿哥？」

我：「但都唔使唔聽我電話！」

Yoyo：「以娜姐話佢同你講要走果刻，你都只係仲記住要佢比個返香港既時間你，但佢根本就唔知自己跟住會點，以信會點？全家人去到英國會點？佢隨便比一個時間你到底有乜嘢意義？

哥，到底你愛自己多啲定係以娜姐多啲？」

可勇：「老婆，唔好咁同阿哥講嘢。」

「唔緊要，Yoyo講既嘢冇錯。」
我擺擺手，示意Yoyo繼續講。





Yoyo：「哥，我唔係想多管閒事，但以大家都係一個女人黎睇，以娜姐已經做哂佢可以做既事，但偏偏你永遠都係見唔到佢既時間你先會去學識欣賞，大家都浪費大家既時間。

以娜姐講過，如果阿爸真係發生乜嘢事，佢一定會返多香港一次，阿哥呀，如果你真係鐘意以娜姐，你今次就一定要留住佢呀。」

講完，Yoyo既眼淚令我明白，無論我話過點樣改過都好，我都係一直傷害緊以娜，又或者係，我地之間既感情。

「我知道架喇，我行入去睇下可以探阿爸未。」

「可正。」
突然，阿媽拉住我隻手。

「點呀媽，妳好啲未？」
我摸摸阿媽既頭。

「可勇，你都過黎。」

可勇：「點呀媽？」





阿媽：「頭先，你地阿爸好痛果時，一直叫我救佢，我知道你地阿爸差唔多時間架喇，黎緊如果見到任何情況，你地記得唔好太傷心，如果阿爸真係要走，我地一家人，就用最開心既一面，比佢望住我地離開，Yoyo，妳抱住天佑就唔好行入去喇，知嘛？」

「知道喇媽。」

太約一個鐘頭後，醫院終於比我地見阿爸，我同可勇做足心理準備，然後掀起分隔每個病位既白布，見到既，竟然係阿爸好精神咁坐左喺度向我地微笑。

阿爸既狀態係我同可勇意料之外，佢精神既程度令我地有啲不安，同阿媽頭先所講既完全係兩個樣。

我：「爸，你點呀？」

阿爸：「好啲啦，好啲啦。」

可勇：「真係一啲都唔痛喇？」





阿爸：「哈哈，係喎，唔知點解又會唔痛，你地都黎哂呀？咁天佑仔呢？」

可勇：「Yoyo抱住佢喺佢出面。」

阿爸：「係呀，呢度入面多細菌，唔好抱佢入黎，叫佢地返屋企先啦，我冇事呀。」

我：「得架喇，知架喇阿爸。」

最後，因為太夜關係，可勇先送Yoyo同天佑返屋企，而我同阿媽就繼續陪住阿爸。

因為之前以為阿爸既情況轉壞，阿媽已經聯絡左整個家族既親戚，慢慢，幾個姑姐同阿叔都陸續黎到醫院。

最擔心阿爸既，係四姑姐。

其實本來佢地兄弟姊妹之間既感情長大後已經變得唔算太好，但因為阿爸有癌症既事，四姑姐成日會陪佢去睇中醫，令到佢地兩兄妹喺阿爸最後呢段既時間入面，感情增進左好多。

我成日都會諗，點解我地要等一樣嘢就快消失，我地先會將佢捧喺手心入面當寶？

呢個劣根性，擁有者包括我在內。

因為阿爸係排第二，於是乎整晚所有親人都不斷出出入入阿爸既病床位置，個個都二哥前二哥後咁圍住阿爸。
大姑姐同阿爸傾返細個既趣事，二姑姐就鬧阿爸成日都飲奶茶，三姑姐係基督徒，呢段小小時間，我見到佢用佢最大既心機去令阿爸既心情安穩，而四姑姐就一齊默默咁坐喺阿爸隔離。

一切都好似又回復正常，直到一個鐘頭後…

一個鐘頭後，阿爸突然成個人變得好平靜，每個人向佢講嘢，佢都唔會即時答我地，有時又好似聽唔到我地講嘢咁。

我：「阿爸，你冇事嘛？」

阿爸冇答我，只係指一指個鼻上面方便佢呼吸果條管。

我：「做乜呀？壞左呀？」

阿爸：「吸唔到…」

我：「我叫姑娘幫你睇下。」

阿爸：「哦。」

姑娘黎到，好快咁檢查完阿爸果條吸氣管。

姑娘：「冇事噃，伯伯係試下大力小小吸。」

講到呢度同大家分享一件小事，由細到大，我只係聽過人叫阿爸做叔叔，因為阿爸只係五十幾歲，外表亦都唔係太老，所以每個小朋友都係叫佢叔叔。

呢個轉變，由阿爸第一次入醫院做手術開始，我仲好記得，阿爸入手術室前果一刻，有個姑娘只係好輕鬆咁行過阿爸身邊，然後講左句：

「伯伯呀，唔好整甩件衫呀，再整好麻煩架。」

我聽到呢句，唔知點解成個人突然間腎上腺急升，好快咁向果位姑娘講左句：

「咩伯伯呀？我阿爸五十幾歲架咋。」

講完，我都覺得自己有小小古怪，其實阿爸幾多歲，又或者，個姑娘稱呼佢做乜嘢，又有乜嘢咁重要？

喺果一刻，我知道，原來我真係好怕成長，好怕見到雙親慢慢老去既樣。

好怕，佢地離開我既一剎那。

講返阿爸果條吸氣既膠管，姑娘整完之後，阿爸都好似未係好滿意，呢個時候，我發覺阿爸既動靜愈黎愈似一個小朋友。

佢好似撒嬌咁向我同阿媽講：「未得喎，可正你睇下，仲未得喎。」

我：「得架喇阿爸，乖啦唔好搞佢。」

阿爸開始變到有小小神智不清，佢開始扯走身上面既喉，當中包括一條吊鹽水既針喉。

果條插住阿爸手背既針喉一扯走，阿爸隻手就即時流血，阿媽好緊張咁叫姑娘黎，但姑娘黎到只係再插返落阿爸手既同一位置就走左。

如是者來來回回，阿爸不斷掙扎，不斷想拎走身上面既喉，佢比我既感覺係煩躁，仲有不安。

其他親人都因為太夜而走左，呢個時候，只係得返我同阿媽喺阿爸隔離。
我不斷咁制止阿爸，而阿媽亦都喺旁邊安慰佢，但阿爸好似同我地係兩個世界咁，完全唔肯聽我地講既說話，只係不斷咁想離開張床。

最後我逼於無奈，用力咁捉住阿爸隻手。

「啪！」
阿爸突然一巴打落我度，我當時成個人呆左，完全唔知應該係做乜嘢反應。

「你係邊個呀？做乜嘢捉住我？」

「唉呀爸爸你做乜呀？可正你出去先。」
阿媽一邊拉開我，一邊制止阿爸。

「同我叫可正黎，仲有可勇呢？以娜呢？天佑仔呢？」
望見阿爸不斷既語無倫次，我個心真係非常非常之痛，點解一個正常既人，會比病魔折磨到咁樣？

我走出病房，見到一個當值既護士，我忍唔住問佢點解阿爸會呢個情況？

「其實你爸爸呢個情況已經係好唔樂觀，你應該要有心理準備。」

我深呼吸，主觀叫我唔可以相信呢位護士講既嘢，但客觀底下，我知道而家發生緊既係乜嘢事。

我：「姑娘，我想妳好坦白話我知，妳既意思係咪即係話，我爸爸好快就會死？」

「以我所見過既…」

我：「？」

「嗯。」
姑娘點點頭，之後拍一拍我，就離開左。

果晚，阿爸就係咁，不斷掙扎、不斷大叫既情況下，渡過左佢喺醫院既第一晚。

一直去到天光，阿爸先因為太疲累而訓著，我同阿媽先可以鬆一口氣。

我坐喺度，望住阿媽幫阿爸洗面，我先記得，由禽晚阿爸神智不清開始，阿媽就已經冇再喊過。

我行埋去阿媽身邊，輕輕咁攬住佢，呢一樣已經係我唯一可以比到阿媽既安慰。

我：「媽，妳食左藥未呀？」

阿媽：「我唔使，食左藥我會好眼訓，就照顧唔到你阿爸。」

「媽，如果妳想喊出黎就喊，我知道妳辛苦。」

「我地咪話過要比阿爸見我地最開心既一面架咩？阿媽冇事，你唔使怕。」
阿媽全神灌注咁望住阿爸，

呢個時候，可勇打電話比我。

可勇：「哥，阿爸點？」

我：「愈黎愈差，可勇，Yoyo呢？」

可勇：「佢訓左冇幾耐，咩事呀哥？」

「妳叫Yoyo再打比以娜，同以娜講，阿爸就快唔得，問佢可唔可以返黎見下阿爸。」

可勇：「阿哥，我會同Yoyo講，你等我，我而家黎醫院。」

「嗯。」

半個鐘之後，可勇黎到醫院，我想陪阿媽返屋企換件衫，沖個涼，但係阿媽點都係唔肯。

無可奈何，我只可以自己一個返我自己屋企，返到去，望住一間空無一人既屋，諗起阿爸既病情，諗起阿媽同可勇既疲態，諗起，我由細到大都引以為榮既家將會改變，一個永永遠遠無法修補既改變。

雖然全晚都要照顧阿爸，但唔知點解呢一刻我完全冇睡意，我開左電腦，走上OpenDiary留低左一篇我當時心情既日記，然後沖左個涼，跟住就坐左喺梳化，一路咁發呆。

發呆既原因好特別。

係我竟然唔敢再去醫院，

呢種事喺我身上已經唔係第一次發生，

某一年既年三十晚，爺爺重病在身，一直都係處於彌留狀態。
果晚，我當晚凌晨收工，返到屋企已經係半夜三點，當我準備休息既時候，電話突然響起，另一邊既消息傳黎，阿爺已經差唔多要斷氣…

當時我放低電話，然後坐喺床邊，望住阿爸同阿媽換衫著鞋，然後阿爸問我點解仲唔起身？

「我啱啱收工，我唔想去。」

阿爸冇理我，同阿媽即時趕去醫院，十分鐘後，大姑姐打電話比我，火力全開咁狂鬧我點解唔去，我唔識答佢，只係拎住個電話，不停不停流眼淚。

唔去既原因，係我可以準備一個點樣既心情，去迎接我將要永永遠遠失去一個至親既事實？

永遠要失去一樣嘢既感覺，真係太可怕，可怕到我係完全冇能力去招架。

去到今日，我再一次行入醫院見返阿爸果時，佢既情況會差到邊一個程度？佢會唔會認得返我？又或者係永遠唔會醒？

我完全唔敢諗，我完全唔敢去面對，只係希望時間停喺呢一刻，起碼我仲可以擁有一個爸爸。

可惜，蒼天倘能盡人意，山作黃金海作田。

一個鐘頭後，可勇比電話我：

「阿哥，要返醫院，醫生有事要同我地商量。」

聽到呢個電話，我已經冇嘢可以考慮，拎起外套就走出門口，坐車途中，我再打多一次電話比Yoyo。

「Yoyo，妳有冇打比以娜？搵到佢嘛？可勇叫我返醫院，我唔知阿爸發生咩事。」

Yoyo：「阿哥我打左，以娜姐話佢已經訂緊機票，會盡快返黎。」

我：「哦，係呀，妳同天佑點呀？」

Yoyo：「佢成晚都唔肯訓，抱緊都係喊，啱啱先停左一陣。」

我：「妳自己記得照顧好自己，呢幾日我同可勇都可能留喺醫院。」

Yoyo：「哥你放心啦，我自己搞掂，你去睇阿爸啦。」

「嗯。」

趕到醫院，未入到病房我已經聽到阿爸大叫，好微弱，但係好聲嘶力竭咁大叫：

「唔好縛住我呀，可勇，同我解左佢。」

我跑到床邊，發覺阿爸成隻手都係血跡，兩隻眼既眼神係好散渙，就好似搵唔到焦點咁。

「阿爸，我係可正，你唔好亂郁啦。」

阿爸：「唔好縛住我呀，可正！
解左佢。」

「阿媽你睇住阿爸先，阿哥我同你出去。」
可勇拍拍我，將我拉到病房外面。

「阿爸點解會咁？」

可勇：「你走左之後，阿爸已經自己拆走身上既喉好多次，個肚一路痛，就一路大叫，醫生搵過我同阿媽，佢話阿爸而家既狀態係好痛，已經痛到失哂常性，如果我地唔想阿爸受太多苦，佢地可以幫阿爸由背脊打一支針，阿爸就會慢慢訓著…」

我：「跟住呢？」

可勇：「跟住…直到阿爸…」

我：「直到阿爸離開？」

可勇點點頭，望住我，想由我去比一個決定佢。

「阿哥，我真係決定唔到呀哥。」
可勇突然攬住我，好似一個細路仔咁喺醫院病房外面好大聲咁喊。

「只要我點一點頭，我就永遠見唔到阿爸，阿哥，我唔敢決定，但阿爸好辛苦，阿爸好辛苦呀哥！」

「你想我決定？我可以點決定？」

「哥。」
可勇攬住我，我知道如果要逼可勇去做呢個決定，佢一定支持唔到。

我係薛家長子，阿爸既事，應該由我去決定，我安頓可勇坐低，然後行返入病房。

呢個時間阿爸已經安靜左，阿媽依舊都係唔出聲，一路好細心咁幫阿爸清理手上面不斷滲出黎既血點。

「媽。」

「可正，你陪下阿爸，阿媽出去一陣。」
講完，阿媽就起左身，整個人既氣息係非常、非常咁平靜。

我坐低，摸摸阿爸既頭髮，阿爸轉個頭望住我，佢好似花左好多力氣先可以認得出我。

「我係可正。」
我提醒阿爸，因為我已經唔想再聽到佢問我係邊個。

「可正。」

「點呀爸？」

「我係咪會死？」

「點會？你唔會死。」

「如果我會死，可正，你可唔可以比我快啲死？」

聽見出自自己父親口中既呢一句，再堅強再有心理準備既我都完全唔可以招架，腦袋空白一片咁，只係不停用手安撫阿爸既同事，口入面，不斷重覆一句冇意義既說話

「唔會架，傻啦，唔會架。」

我重來冇諗過我既一生當中會遇上呢種情況。

曾經有一位遠房親戚，九十三歲時某一日，三餐之後自己上床休息，睡夢當中悄然離世，年少既我聽到阿媽向阿爸講：

「呢種就真係叫好死喇，幾生修業呀。」

當時我只係覺得死就係死，死左既人就係好慘，點解會有好死呢樣嘢存在？

而家，終於明白。

阿媽返黎，拍一拍自己既肚，就吩咐我同可勇去買飯比佢。

我：「媽，妳一個人得架喇？」

阿媽：「有咩唔得？」

「咁阿爸有任何情況妳記住打電話比我地。」

「好，你地都食小小嘢先。」

經阿媽一提，我先醒起由阿爸入醫院到而家我近乎冇食過嘢，跟住我就陪可勇一齊去醫院既餐廳食飯。

預期係叫食飯，不如就當係我地一個精神休息既好時間，我只係食左一份三文治，,而可勇，就只係飲左杯熱茶。

突然，可勇拎左部電話出黎，拎左幾張天佑既相比我睇。

可勇：「哥，你睇下天佑，幾似阿爸。」

我：「做左人阿爸，而家先知自己個阿爸好呀？」

可勇：「係…我望住天佑，幻想佢第時既路，雖然佢而家只係好細個，但係我已經好擔心佢既將來，跟住我又諗，唔知我同你細個果時，阿爸阿媽，係咪都係咁樣為我地擔心？」

我：「你知唔知坐監果段時間，佢地瘦左幾多？」

可勇：「我知，偏偏我知錯既時候，阿爸就變到而家咁。」

我無言，因為我都同可勇有同一樣既感覺。

三十分鐘後，我地返到病床，見到一班姑娘已經幫阿爸整理好被舖。

阿爸訓著左，而阿媽就靜靜咁企喺佢隔離，一句說話都冇出。

「媽，阿爸訓左？」

「唔係，醫生已經幫佢打左支針。」

「媽。」
我同可勇有小小驚訝咁望住阿媽，但阿媽依然保持住同一個表情。

「我係佢老婆，呢個決定，應該由我去做。」

呢一刻，我地一家四口，喺同一個地方，因為唔同既處境，都有唔同既心情。

「你地阿爸，早幾晚同我講對唔住。」
阿媽慢慢咁坐低，好似想向我地靜靜咁講一個故事。

可勇：「點解？」

阿媽：「原來人之將死，真係會其言也善，阿爸話對我唔住，自從十幾年前佢出事之後，就成日對我冷言冷語，冇理我感受，果晚，佢不斷向我講對唔住。」

然後，我地就靜左落黎，大家一直咁望住阿爸一起一伏既呼叫，喺度等一個唔知幾時會發生既結果。

時間到中午，一班親人又陸續咁黎到醫院，望見已經再冇動靜既阿爸，全部人都意會將會發生既事，每個人都開始顯得好悲傷，喺走廊外面圍成一圈，特別係幾個姑姐，為左唔會令氣氛太傷感，佢地都故意將阿爸細個時候既趣事向我地分享。

但估唔到，阿爸呢個狀態，足足維持左兩日兩夜。

呢三日三夜，我地一家三口一路留喺醫院，極其量都只係返屋企沖一個涼，換一件衫，然後就盡快趕返醫院。

親戚們都返工既返工，讀書既讀書，始終每個人都有佢既正常生活。

阿爸已經轉左入一間獨立既病房，醫院既訊號已經好清晰，儘管呢個安排令人好沮喪。

一切一切，都係令人有好恐怖既感覺。

阿媽見到阿爸呢個情況，開始有喃喃自語既表現，佢拖住阿爸隻手，細細聲，咁喺阿爸耳邊講：

「阿來，如果太辛苦，你就安心走，屋企我會同兩個仔打理好，唔使擔心我地，你唔好再受太多苦，安心走啦好嘛？」

阿媽就係咁不斷向阿爸講類似既說話，然後幾位姑姐黎到，又好似阿媽咁叫阿爸如果太辛苦既就唔好太多牽掛，安安心心咁去佢需要去既地方。

可勇見到呢個情況，最後終於忍唔住，向佢地講：

「點解妳地要叫阿爸走？如果阿爸可以選擇唔走，係因為佢想陪多我地一段時間，我地一班人不斷咁叫佢走，一走左，就以後都唔會再見，妳地覺得阿爸會走得開心咩？」

一眾人語塞，但呢個時候，我發現，阿爸既眼角，竟然有一滴眼淚，慢慢，慢慢咁滲出黎。

「媽，妳望下。」
我指住阿爸，指住阿爸眼角既果滴眼淚。

阿勇：「妳地唔好再叫喇好嘛？」

「阿來，對唔住。」
阿媽依舊既一個表情，依舊既一個動作，去幫阿爸清潔面容。

「可勇，出去抖下氣先。」
我安慰可勇，其實大家都知道大家都冇錯，只係呢種情況根本冇人可以正確咁做出應該做既事。

我將可勇拉到醫院地下大門外面，希望佢可以食支煙，提提神，再去繼續陪阿爸走餘下既路。

加上，我有另外一件事想問佢。

「可勇，Yoyo有冇打比以娜？」

可勇：「有，但禽日開始個電話就閂左。」

我：「閂左…哦。」

可勇：「以娜姐會返黎。」

我：「我呢幾日一路諗，阿爸仲有邊一個人想見，可能係天佑，可能係德叔，又可能係以娜，我唔想阿爸帶住遺憾咁走。」

可勇：「天佑又咁細，醫院都唔比入，唔知可以點。」

我：「或者你可以試下叫Yoyo整喊天佑，等阿爸喺電話入面可以聽下天佑把聲。」

可勇：「咦？點解我諗唔到？哥我上去先。」

我：「好，你快啲上去比阿爸聽。」

可勇走左之後，我一個人企喺大門外面。

我係幾咁希望，呢個時候可以見到妳既出現。

半個鐘之後，我返上病房，見到可勇拎住個電話放去阿爸既耳仔旁邊：
「老婆，他整到天佑喊大聲啲。」

天佑既喊聲愈黎愈大，大到我距離可勇幾個身位都可以清楚聽到，阿爸聽到天佑喊聲之後，對眼既微弱眨動次數係明顯多左，兩邊既眼角都可以見到有眼淚不斷打圈。

可勇：「阿爸有反應，阿爸有反應。」

「咇。」
突然…心跳機突然有反應，阿爸昏睡期間一直保持住既每分鐘七十五至八十下心跳，突然間一降就去到四十五。

「爸。」
可勇大叫，突如其來既轉變令可勇手忙腳亂。

「咁即係點？」
我問左一個問題，但當然唔會有人答我，阿媽依舊冇反應，只係用手捉住阿爸既右手，捉得愈黎愈緊。

我跑出病房，隨手拉住一個醫生：
「我阿爸部心跳機突然跌到去四十幾？咁即係會點？」

面對我既廢話，呢位醫生用安撫既態度好有耐性咁解答我

「即係話個情況係轉差左。」

我：「咁即係會唔會升返七十五或者更高？」

「可能性好微。」

我：「好微？咁即係…」

「咇。」
恐怖既聲又再次響起，我立刻跑入病床，我睇住阿爸既心跳由四十五一路跌，跌到三十七…三十…二十一…八…然後…

「咇……
………
………
………
………
………
………
……」

「阿爸！
！」
我同可勇同時衝埋去，但阿爸已經完全冇反應，之前一路既起伏都已經消失左。

整個人就好似突然之間冇左生命力咁，我同可勇完全接受唔到…我已經唔記得當時我有講過乜嘢說話，只係記得自己好似失控咁不停大叫阿爸起身，可惜，佢已經聽唔到。

阿爸，終於死左。

薛天來，終年五十八歲。

完結，果一刻成件事都好似完結左。

「可勇，跪低。」

我同可勇同時跪低，向阿爸叩左三個響頭，多謝佢咁多年既養育之恩。
我叩得好大，好大力，因為除左咁，我已經唔知可以點樣呢多謝佢對我既愛。

阿媽好細心咁最後一次幫阿爸抹面，阿爸個樣好安詳，呢一樣亦係令我地稍稍覺得安慰既事，阿爸終於可以擺脫病魔。

然後我地一家人就離開病房，因為程序上需要醫生去證實阿爸已經正式死亡。

---Advertisement---





病房門外，幾位姑姐不斷向親友公佈阿爸離開既消息，而可勇亦再打電話返屋企通知Yoyo。

我陪住阿媽，靜靜咁坐喺門外，其實我知道大家都未接受到呢個事實。

阿媽：「阿爸走左喇，可正。」

我：「媽，仲有我地陪妳。」

阿媽：「係，仲有你地。」





我：「阿爸既身後事我同可勇會打點，妳放心休息。」

阿媽：「嫲嫲之前提過想用創價學會果個形式，你記住同班長輩商量下。」

「我知道。」

呢個時候一位護士走出黎，示意我地可以再返入病房。

「係喇，你地仲有冇親人趕黎見先人？」





阿媽：「仲有冇？」

幾位姑姐話要趕黎既人都已經到哂，阿媽聽到後就望住我。

「可正，你唔係話以娜趕返黎？」
阿媽問，

「我唔知，Yoyo話佢電話閂左。」

阿媽：「咁你想唔想等以娜？」

護士：「如果等既最多可以等半個鐘，因為衛生問題遺體唔可以放太耐。」

「等唔等？」
我問，但其實我好想等，只怕等到既係一個失望既答案。

呢個時候，可勇由外面返入黎，好匆忙咁拎個電話比我。





我接過電話，係Yoyo。

「阿哥，以娜頭先打比佢，佢已經到左香港，佢講左幾句佢電話就冇電，佢知道你地喺醫院，而家坐的士趕黎。」

「哦…知道。」

「哥，你照顧好可勇同阿媽，你自己都要放鬆啲。」

「妳都係。」

收左線，我同護士講想等多半個鐘，幾位姑姐呢個時候都先離開醫院，大家再約一個日子商量阿爸既身後事應該點搞。

「我個頭好痛，可勇，我地同阿爸講多一聲，你就陪我返屋企先。」
阿媽一邊摸住個頭一邊向我講。





「哦，好呀。」

「可正，你就陪阿爸等埋以娜黎到先走，阿媽走先。」

「咁妳返去休息下，可勇，記得提阿媽食左藥先好訓。」

「你都係，我地電聯。」

接住阿媽同可勇就走近阿爸身邊，大家都耳語左幾句，然後佢地就離開左。

我一個人，就係咁，坐喺阿爸既旁邊，漫無目的咁等。

十分鐘後，一陣好急速既腳步聲，由門外面傳入黎。

我企起身，立即走向房門，門打開，我急不及待去迎接一個我已經等左好耐既人…





「以…」

「可正，阿爸呢？」
出現既唔係以娜，係德叔。

「德叔，點解你會知道阿爸…」

「係Yoyo早兩日通知Gini。」
德叔一邊答我，一邊向病房走入去。

「來哥！」
見到阿爸，德叔已經再講唔到任何說話。

我經常覺得，女人既傷感係有跡可尋，你可以根據佢既身體語言又或者係眼淚既氾濫程度去估計一個女人有幾傷心，

但男人既眼淚，係永遠係難以估計，特別係德叔呢一種飽歷風霜既眼淚，呢個畫面，令我諗起一段往事。





阿爸同德叔和好如初之後，曾經有一次我問過阿爸，到底佢同德叔既感情有幾深，

阿爸：「幾深？我地一齊出生入死，一齊捉賊，一齊領功，佢救過我，我又救過佢，咁你話會有幾深？」

我：「我就係唔知先問你。」

阿爸：「我諗，有你同可勇咁深。」

我：「親兄弟咁深？」

呢一刻，我終於明白同理解阿爸所描述呢份感情既深淺。

我走出大堂，將餘下既時間留比德叔，呢二十分鐘同時我亦一直望住個入口，可惜，最後以娜都係冇出現。

德叔由病房出黎之後，目無表情咁交低一張支票比我。

「可正，德叔聽日就返大陸，阿爸既身後事，記得搞得好好睇睇，日子你通知Gini，我會聯絡返來哥以前既伙記，仲有，照顧好阿媽。」

「德叔…」

「我走喇。」

德叔離開，護士小姐通知我阿爸既遺體要送入殮房，我點一下頭，就麻煩姑娘幫阿爸準備。

最後，我一個人陪住阿爸，離開呢間折磨左佢幾日既病房，經過電梯，去到醫院地下既殮房。

殮房外面，護士吩咐我唔可以再行前，我點點頭，退後一步，等護士將阿爸送入殮房。

「姑娘等等…」

「係，乜嘢事？」

我走近載住阿爸既密封式帆布床前面，用手摸一摸個床邊。

「唔好摸，好多細菌。」

「哦，我會洗手，唔該你。」

我靠近，忍住眼淚，細細聲咁向阿爸講我離開前既最後一句說話：

「阿爸，再見喇。」

護士小姐然後好快咁就將阿爸推走，我望住已經再次緊閉既殮房大門，萬般唔情願咁轉身離開，

一轉角，遠遠我見到以娜企拉住一個好大既行李箱企喺醫院大門，佢望見我，用好猶豫既眼神望住我，然後好大聲咁問我：

「薛可正，來叔叔呢？」

「以娜…」

「薛可正，薛可正，來叔叔呢？我返到黎就打電話比Yoyo，點知講左一句就冇電，我已經坐的士趕黎，Yoyo話來叔叔好危險，佢而家喺邊層呀？阿姨呢？你點解會走左出黎？」
以娜邊拉住行李箱邊向我跑過黎，一直問我阿爸既消息，我望住佢，一句說話都講唔出。

「你做乜唔應我？」

「阿爸走左。」

「……
…走左？」

「係。」

「佢走得安詳嘛？」

「好好。」

「係幾時走？我而家仲可唔可以見佢？」

「阿爸……
我已經送左佢入殮房。」

「已經……
薛可正，阿姨呢？可勇呢？阿姨點呀？」

「佢地返左屋企。」

「咁點解你會喺度？」

「Yoyo話比我知妳打過比佢，果時…阿爸啱啱斷氣，我知道阿爸好錫妳，所以同護士講想等多半個鐘…但…」

「…但我都係趕唔到…」

「張以娜，妳已經好好。」

「但我返黎唔係想你讚我好好，我始終都係趕唔到。」

「……」

「薛可正，你頂得住嘛？」

「唔知？」

「點解？」

「我覺得…阿爸好似仲喺屋企睇緊電視，今晚…我返去就會見到佢，佢會…叫我快啲換衫食飯，跟住一家人都完好無缺，開開心心食飯，

我話比妳知我唔知頂唔頂得住，係因為…我唔敢諗有一日我真係知道佢永遠都唔再出現喺我面前果時，我自己會有乜嘢反應。」

「薛可正，講樣嘢比你知。」

「？」

「以信已經冇哂事，以妮都喺英國搵到份工，你肚唔肚餓？我個行李好重，你走得未？我地去食嘢，好冇？」

時間已經有啲夜，最後我同以娜選擇買兩碗麵坐喺車上面食。

「你應該冇食過嘢，快啲食。」
以娜將外賣既膠叉遞到去我面前。

我：「冇胃口。」

以娜：「我明白，但幾辛苦都好，你都要食小小，Yoyo同我講阿姨有抑鬱症，你需要照顧佢，唔好自暴自棄。」

我：「其實如果妳想知我既事，點解唔打比我？或者唔好轉妳外國號碼，我搵過妳好多次。」

以娜：「薛可正，你覺得我咁樣處理好有問題？」

薛可正：「我只係唔明。」

以娜：「唔明我之前一路陪住你，但又唔同返你一齊？」

薛可正：「係掛…」

以娜：「點解你都係諗我點解唔同你一齊，但唔諗我由咁遠飛返黎係為乜？」

薛可正：「為阿爸。」

以娜：「咁之前比返錢你果次？」

薛可正：「為我掛…」

以娜：「我每一次都係為你。」

「為我…為我又成日走左去？」

以娜放低碗麵，將整個人面向住我。

「薛可正，望住我。」

「妳講我會聽到。」
我有小小唔耐煩，我覺得呢個係多餘既行為，又或者係因為阿爸啱啱過身令我心情唔太好。

但最後我都係整個人面向住以娜。

以娜：「係咪你覺得，如果我仲鐘意你，我就要放棄我屋企人？」

「……
…」

以娜：「來叔叔離開左，家人喺你心目中，有冇位置唔同左？」

「有。」
我好堅決咁講，或者係因為想彌補阿爸離開既遺憾。

以娜：「我喺英國，就算我幾掛住你，我都唔可以比你搵到我。
我有幾關心你，我有幾在意你，但我都唔可以打一次電話比你，因為我知道自己會忍唔住返黎搵你。

由我見到來叔叔有病開始，我先感覺到人生無常，一年前來叔叔仲同你住喺同一間屋，但今日佢已經離開左。

所以我選擇左陪我父母去英國同以信以妮一齊生活，因為我唔想有遺憾。

家人既重要，你應該比我清楚。」

「……
…」

以娜：「薛可正，我知道你心情好差，所以今次我返黎，唔好再怪我，唔好再同我鬧交，好嘛？」

我：「妳會唔會走？」

以娜：「會，但係我會留到來叔叔身後事之後先打算。」

「咁…妳有冇可能會唔走？」

「夜喇，送我去姑姐度，好冇？」

「陪多我一陣，好冇？」

「我啱啱落機，比我返去休息下好冇？」

「好…食完我送妳返去。」

第二日，我約左幾位長輩去到紅磡幫阿爸準備身後事。

喺商量既過程入面，幾位長輩發生左小小意見分歧，原因係葬禮應該用道教抑或係創價學會既形式。

嫲嫲七十年代已經係創價學會既成員，原因係阿爸後生果時曾經發生過一次好嚴重既交通意外，當時我同可勇都未出世，阿爸比一架旅遊巴撞到兩隻腳折斷，送入醫院之後就一直昏迷，醫生曾經同阿媽阿爸生存既機會率唔高，甚至話可以幫阿爸準備身後事。

嫲嫲知道之後，就行左去醫院既窗邊唸經，唔知唸左幾長既時間，當嫲嫲再走入阿爸既病房既時候，佢見到一個全身白袍既男人，面容佢話睇唔清楚，只係見到果個男人用隻右手輕輕咁摸住阿爸既額頭，跟住嫲嫲一暈，眨一眨眼，個男人就唔見左。

最後阿爸奇蹟咁康復，自此，嫲嫲就對創價學會深信不疑，就連我地細個跌傷都係用香爐灰治療法。

所以，嫲嫲覺得創價學會，或者可以比阿爸一個最後既安寧。

其實兩套形式之間既分別我唔太了解，只不過唔太習慣去面對一個咁大既決定，

我要決定我爸爸既葬禮。

最後，我決定兩個形式一齊進行，但道教入面既破地獄儀式就會刪走，長輩們都好滿意，而我就準備將呢個決定返屋企向阿媽報告。

返到舊屋，敲門，幫我開門既，係抱住天佑既以娜。

我：「咦，妳上黎唔打比我既？」

以娜：「我都唔係上妳屋企，我上黎探阿姨之嘛。」

行入屋，我已經見到可勇為阿爸準備既靈位，靈位前既一對香燭，燒香既味道，再加上阿爸一張黑白色既大相，令到成間屋既感覺都好淒涼。

「可正，阿爸既身後事準備成點？」
休息左一日之後，阿媽依然係好憔悴。

我：「大致上可以，兩個形式一齊搞，姑姐佢地都好滿意，係喇，可勇呢？」

以娜：「佢同Yoyo去左買嘢，你今晚會唔會留喺度食飯？」

我：「會呀，話左陪阿媽嘛，做乜？」

以娜：「今晚我煮。」

「妳煮？」

「你陪阿姨啦，我搞掂。」

夜晚八點，阿爸離開之後，我地屋企既第一餐晚飯，電視依然係播住無線既師奶劇，依然係一樣既飯香，一樣既位置，但大家都知道，

阿爸，原來真係已經走左喇。

今晚呢餐飯，大家都食得好平靜，平常既電視劇討論都冇出現，每個人，你眼又望我眼，只係得阿媽，一路對住阿爸張相食飯，冇流過眼淚，但我感覺到果份不捨，係難以形容。

我：「阿爸一星期後就出殯，可勇你如果要請假就自己安排，阿媽妳唔好去，天佑太細個，妳留屋企睇住佢，等我地幾個安排就得架喇。」

阿媽：「我點可以唔去？」

可勇：「或者帶埋天佑去，我諗問題唔大。」

以娜：「到時你地有好多嘢要做，天佑就等我湊。」

我：「咁好，Yoyo妳到時陪住阿媽。」

「知喇阿哥。」

晚飯之後，我送以娜返去佢暫住既屋企，車程途中，以娜竟然話想上我屋企。

「我姑姐屋企電腦壞左，我想用電腦。」

「好。」

成程車大家既氣氛都好古怪，大家都好似唔願意出聲咁。

返到屋企，以娜第一件事就係打開電腦。

幾分鐘後，以信同以妮已經喺電腦既視頻出現。

以娜：「張以信，你今日點呀？」

「Hey，我好好，做完物理治療，大家姐煮左早餐比我，咦，薛可正，你都喺度？」

我：「呢度我屋企黎架，點呀以信你，我地好耐冇見，仲有以妮姐，妳好呀。」

「你好。」

以信：「我好好呀，康復當中，冇事喇。」

以娜：「媽咪同爸爸呢？」

以妮：「同舅父去左搞新餐館既事，呢兩日都好忙。」

以娜：「咁妳叫佢到時打電話比我。」

以妮：「妳返黎果時記得帶埋媽咪要買既嘢，知嘛？」

以娜：「我知架喇，係呀，家姐妳等等先…」

「薛可正，比我同以妮講小小嘢可以嘛？」

「哦好呀。」

我明白以娜既意思，走入房拎左兩件衫就行入廁所沖涼，

一路行，我都諗住一個問題，由以妮頭先同以娜既對答，我知道以娜係一定會再返英國。
禽晚既對話我諗得好徹底，以娜既感覺係，我依然只會為自己著想，從來冇企佢既角度為佢諗，呢一點我係唔否認我一直都係咁，或者呢樣真係我一個好大既缺點，

我永遠唔識得以其他人為先，如果我依然係好似以前既方法咁去愛以娜，我又有乜嘢能力可以叫佢留低？甚至係可以比到佢幸福？

要放低自己，定係依然故我？

要薛可正既故我，定係張以娜既幸福？

如果盲目咁對以娜講一聲愛佢，以後又唔可以改走本來既缺點，我要以娜為我放棄家人，根本，就等如害左佢一樣。

我可以點做？我應該點揀？

沖完涼，仲見到以娜同以妮傾緊計，百無聊賴，我就拎個電話出黎玩貪食蛇，突然間，收到王力維既訊息。

『正，世伯既身後事點呀？有冇嘢幫手？』

『七七八八架喇，幫手就唔使喇，落唔落去飲嘢？』我回覆

『好呀，邊間？』

『靜靜地，雅仕堡啦，我順便送以娜返置樂。
』

『一個鐘後到。
』

約好王力維，我起身就通知以娜：

「喂，王力維叫我去置樂飲酒，送妳返妳姑姐度好冇？」

以娜：「姑姐果邊電腦壞左，但我未傾完…」

我：「咁…一係妳傾完打比我，我返黎接妳好冇？」

以娜：「好呀。」

一個鐘頭後，雅仕堡內。

王力維：「咁到底你自己想點？」

我：「唔係我想點，係佢想點。」

王力維：「張以娜自己都講左啦，佢係為左世伯先返香港，佢都講左而你亦都聽到佢家姐講佢會返英國，你煩乜嘢？」

我：「唔好講咁多廢話好冇，我一定係想佢留停，想佢同返我一齊，想同佢結婚。」

王力維：「點解？」

「因為我愛佢。」
我講既時候斬釘截鐵，完全冇小小既猶豫。

王力維：「咁就仆街啦，你以前同佢果三年唔愛佢咩？」

我：「愛。」

王力維：「最後佢咪一樣走左，薛可正，點解發生咁多事你都唔明？如果你行入間吧想要支喜力，但個酒保比支豆漿你，同你講飲酒傷身，叫你飲豆漿因為會身體好，你會點？」

我：「講乜呀你？」

王力維：「我係話，你以前到而家，所以事都以為自己對以娜好，其實呢一種好只不過係你認為係好，你自己感覺良好，比我係以娜都唔會再比機會你啦。」

我：「我改緊啦。」

王力維：「所有男人喺女人二十歲果年話改改到條女四十歲就黎更年期都未改，用行動改，唔係用把口改呀。

你話想同佢結婚，咁你有冇行動過？你永遠都係咁，一定要望到成果先會去付出，覺得唔會成功既嘢就一定唔會付出，以娜點信你？」

我：「你唔明架喇，分手之後佢返到黎，對我好，對我屋企人好，所有嘢都做哂，就係唔肯同我一齊。」

王力維：「即係你問佢拎錢，佢有一百蚊，而家比左九十蚊你，你就一路鬧佢一路怪佢點解唔比埋果十蚊你？」

「……
…」

王力維：「點解你唔問下，佢比左九十蚊你，跟住仲點生活？薛可正，你到底知自己有幾仆街未呀？」

好多人天生就有自己既天份，王力維由細到大都好聰明，講嘢多數都一針見血，比較起其他朋友，好多成三十歲人講小小嘢都好似有語障咁，王力維係顯得特別出眾。

好明顯，我反駁唔到佢既論點，其實佢所講既我自己都有諗過，只不過知易行難，幫自己辯護，幾時都係人既劣根性之一。

所以…

「咁我應該點做？」

王力維：「我點知你應該點做？我教完你我點知你聽朝起身會唔會又覺得以娜唔係咁好？到時我咪又枉作小人，

我只可以比你既意見係，如果你自己諗得好清楚，真係唔可以冇左呢個女人，而又同時會比到呢個女人佢想要既愛情同幸福，你咪試下盡力去追返佢囉。」

我：「我已經盡過力，我之前都有講過比你知。」

王力維：「我知，我知人地細佬出左事你仲審人要佢比個返香港既時間你丫嘛。」

我：「咁如果佢真係返，都會有個時間架嘛，我只不過係想知之嘛。」

王力維：「你唔係想知，你係要佢親口應承你，以娜一定會返，你先會肯付出，如果望唔到成果，你就會猶豫，猶豫自己得唔得到同付出相等既回報。」

我：「我有乜嘢唔啱？每個人都怕失望。」

王力維：「咁以娜返香港拎返錢比你，探世伯，幫你公司做嘢係為乜？你覺得佢想取悅你先去探世伯，其實大家都係個體，世伯同以娜個體同個體之間都可以有佢地獨有既感情，關你呢個第三個體乜嘢事？我見到既係以娜珍惜同世伯既感情所以佢抽左佢本來應該陪屋企人既時間返香港探世伯呀，薛可正，以娜自己做緊既事，就係佢同時想你做既事，你明未呀？」

「我好亂…」

我嘗試組織，但係唔成功。

王力維：「即係話，如果你行過馬路見到個阿婆唔識過馬路，你係為左想幫佢而去扶佢，而唔係為左想扶完佢過馬路之後，佢讚你一句好心地。
以娜想要既係單純既情，無論係親情、友情、愛情都好，

純粹既感情，唔求回報，唔問後來，我講到呢度你都仲未明既，唔該你唔好再害以娜，好冇？」

「純粹既愛情？」
喺我一生人當中，係絕少睇愛情故事，對住王力維所提出既呢一點，我真係完全冇聽過原來世界上係存在呢一樣嘢。

兩個鐘頭後，我見到以娜仲未打比我，就打算返屋企接佢，返到屋企，原來以娜已經走左，但成間屋明顯係執拾過既痕跡，而電腦枱上，亦都放左一大堆我公司呢一個星期要處理既帳目，以娜已經全部幫我處理好，另外，仲有一張紙條。

『薛可正，我自己返屋企，再見。
』

望住張紙條，以前我係覺得好平常既事，因為以娜曾經都會經常交低呢種小紙條比我。

有時我甚至會覺我有啲煩，科技先進，點解唔打電話？

但今日我拎住呢張小紙條，我反而諗起王力維所講既『純粹愛情論』。

跟住既三日，以娜差唔多每日都會上舊屋探阿媽同Yoyo，都會一樣一齊既晚餐，然後會去我屋企用電腦同以妮以信傾計。

佢地傾計既時候我多數都會走開，又或者係入房訓覺，雖然我好想從佢地既對話入面去探討一下我改變以娜返英國既可能性，但，我更應該學識尊重佢。

每一晚，我都會送以娜返置樂，然後自己一個去雅仕堡，坐返上次同王力維傾計時同樣既位置，去思考返王力維比我既同一段說話。

純粹既愛情，第一步，應該係點樣表達？

第四日，仲有三日阿爸就出殯，長生店今日打比我話細節上有小小問題想同我跟進，所以今日一大朝早就去左紅磡既曲街。

今日好大雨，由我起身然後去到目的地都一直冇停過雨，唔知點解，今日既心情總係好似覺得唔太好咁。

去到長生台，見到同我聯絡既張生，原來上次傾漏左阿爸火化之後，我地屋企準備左靈位比阿爸未，如果未既，張生既長生店可以提供暫托既服務比我地，所以想帶我去望一望個環境。

行到入去，所謂暫托，其實只不過係一個大既木櫃再分成好多格一樣大小既空間，入面僅僅就係夠放一張先人黑白相同一個香爐。
因為托管先人都已經好多，所以入面個感覺就好似好多人一齊望住你咁，非常之唔自然。

隨便咁睇左兩眼之後我已經話冇問題，事實上暫托係必須，基本上係冇乜嘢大問題。

我望望錶，睇下而家係幾多點，因為可勇講過佢都會出黎。

同時，電話響，係以娜打電話比我。

「喂，點呀？」

以娜：「薛可正，我同可勇出緊去紅磡喇，你到左未？」

我：「一早到左，點解妳會同可勇一齊既？」

以娜：「我去左睇天佑，可勇話幫來叔叔睇下位，我見冇嘢做咪一齊去，我地呢邊啱啱停雨咋，盡快會到架喇。」

我：「好，我等妳地。」

收線，我同張生繼續去傾下阿爸既喪禮，期間，我問左一個問題。

「張生，出殯果日係唔係你地幫我去領我阿爸既遺體去殯儀館？」

「哦，唔會，要由你地親人去辦手續，但我地會有車接送你地同先人。」

問完，我有小小怕，因為上一次阿爺既遺體係我同阿爸去辦手續，殮房入面望住啱啱由冰櫃拎出黎既阿爺，果個難過既畫面，係我一世人都冇可能會忘記同平復到。

我好怕再試多次呢種感覺。

突然間，有一個我唔識既電話號碼打比我。

「喂？」

「喂係，你係唔係薛可正？」
打電話黎既係一個女人，佢背景既聲音係非常之嘈。

「係呀，你係邊位？」

「你唔識我，我係幫你細佬打電話比你，我地而家喺屯門公路，你細佬而家撞左車，同一個女仔唔郁得坐左喺馬路度等緊白車。」

呢個消息，我一聽到果一刻已經係有眼淚想湧出黎，阿爸已經啱啱離開，如果呢個時間以娜或者可勇有任何事，我係必定會崩潰。

因為個感覺真係太強烈太恐怖，我不自覺咁將呢件事同阿爸離開既感覺交疊左，無限放大到一個令人好得人驚既地步。

好在，只不過係幾秒時間。

「薛可正。」
幾秒後傳黎以娜把聲。

「以娜，以娜，妳有冇事？妳撞到邊度？可勇呢？」

以娜：「我應該冇事，我只係撞到個頭有小小暈，可勇撞到心口，坐左一陣而家冇乜事，我地應該黎唔到，你自己睇……
…Do……
…」

以娜既電話突破斷線，我再打多一次返去，電話已經閂左，我唔知道原因，但我好想即時去到佢地身邊。

「張生我走先，基本嘢都冇問題，我地再電聯。」

「好好，我送你丫薛生。」

「唔使喇，我識走，拜拜。」

離開長生店，我即刻開車去搵以娜同可勇，但係我突然間諗起，我應該去邊一間醫院？

佢地撞車既地方係屯門公路，但到底係公路頭段定係尾段？有可能係屯門醫院，亦都有可能係仁濟醫院，我應該去邊一間好？

我停左車，諗左一陣，然後再嘗試打多次果位小姐既電話，但依然係冇人聽。

外面落住大雨，我將車停喺一邊，個心急到好似鍋上螞蟻咁，但我唔知可以點做，如果打電話返屋企問，我又怕Yoyo未知會嚇親佢。

最後，我決定左打999，但接通左之後，接線既小姐好快就知道發生既地點同事故，但搵左好耐都搵唔到佢地到底會送去邊一間醫院。

等左半個鐘，終於有結果，佢地既目的地，係仁濟醫院。

由紅磡到荃灣，滂沱大雨之下，果一次，係我開車開得最快既一次。

去到醫院，我由急症室行入去，因為人多，外面又落雨，成個環境好惡劣，我喺人群入面一直搜索以娜同可勇既身影。

搵左一陣，終於，我見到以娜企左喺一位女警既前面好似落緊口供咁。

「以娜。」
我大叫，希望以娜可以第一時間見到我，

「薛可正。」

「妳有冇事？」

「我冇事，可勇佢…」

「冇事就好。」
我冇理到以娜面前既女警，一手就將佢以娜攬住，就好似上次一喺中環咁，將佢攬得好實，好實。

期間，我又諗起王力維既一番說話。

「喂，落緊口供架。」
以娜將我推開，然後好快咁面向返個女警

「Madam，唔使理佢，可以繼續。」

Madam：「其實好小事，我已經問完，妳男朋友等緊妳，妳地去果邊等埋份口供簽名就走得。」

以娜：「唔該哂。」

我：「走得？妳一啲事都冇？」

以娜：「我冇呀，係比個氣袋撞到頭暈暈，可勇都檢查過冇事，只係個肚撞到瘀左。」

「哥。」
可勇呢個時候由廁所行返出黎

我：「你冇嘢嘛？」

可勇：「冇，自己心急，又唔記得落完雨，好在以娜姐冇事咋。」

以娜：「最緊要大家都冇事。」

可勇：「係呀，唔好比阿媽同Yoyo知。」

我：「得喇，總之冇事就得。」

以娜：「你地傾住先，我都去一去洗手間。」

以娜離開之後，我同可勇走到去醫院大門，因為急症室裡面實在太多病人。

可勇：「對唔住阿哥，我咁大意，頭先我諗，如果以娜姐有事我真係唔知點同你交代。」

我：「唔係向我交代，係你自己有事既點同你老婆仲有阿媽交代？咁大個仔都唔知地濕架車就行慢啲嘛。」

可勇：「頭先撞果一刻我都諗到好多嘢，我諗起Yoyo同天佑，仲有阿爸。」

「係呀可勇……
我有小小嘢想同你講。」

可勇：「哥，做乜？」

我：「頭先我問左，阿爸出殯果日，朝早要家人去搞手續領阿爸出黎，我果朝早咁啱有事做，你有冇時間去搞？」

可勇：「要做啲乜架？

我：「冇特別嘢，對完資料，有人帶你去望一望係咪真係阿爸，之後就可以上車走。」

可勇：「即係會見到阿爸？」

我：「係，好似阿爺走果次咁，你仲陪我地去醫院，不過你冇入去睇之嘛，你唔記得左喇？」

可勇：「我咁細邊記得，但冇問題，我果日去搞手續，你做嘢緊要。」

我：「咁就好喇。」

可勇：「但係哥呀…」

我：「又到你有嘢講？」

可勇：「頭先我同以娜姐撞車，大家都比人救左出車之後就坐左去山邊，以娜姐同我講佢個頭好痛好想暈，跟住佢話，如果佢真係暈左發生乜嘢事，叫我同你講，唔好通知佢父母，用電腦通知以妮就得。」

「咁奇怪？」
我問

「以娜姐返黎喇，唔好講住。」
可勇打打眼色，示意以娜向我地走緊過黎，

以娜：「可勇，去果邊簽埋個名就走得，仲有拖車既人等緊你。」

可勇：「好呀，我過去先。」

我：「點呀，仲有冇唔舒服？」

以娜：「冇喇，係嚇親之嘛。」

我：「我夠係。」

以娜：「喂，仲有呀，你做乜頭先喺人地面前咁樣衰？」

我：「樣衰？妳話我攬住…妳？」

以娜：「唔係仲有乜？」

我：「我驚妳有事，見到妳冇事咪開心攬住妳。」

「阿哥，你地走先，我架車仲有小小手尾要跟返。」
可勇由另一邊大叫向我地示意。

我揮揮手，向可勇講再見，然後就同以娜轉身離開。

以娜：「咁你唔攬住可勇，佢夠無事。」

「……
……」

我實在唔知點答，我一向好討厭以娜問呢類我覺得無聊但又非常尖銳既問題，以前既我會表現得好唔耐煩，但今日我只係唔出現，企喺原地擺出一個好可憐既表情。

「我知你關心我喇，行啦，薛可正。」

就係呢一句說話，加上以娜甜蜜既笑容，令我可以用醍醐灌頂黎形容，以前既我會唔耐煩，跟住以娜好快就會同我鬧交，因為我從來唔理解佢既表達，我亦覺得冇需要理解。

後來我知道，其實女人係好變態，佢不斷問你同一句說話，不斷圍住果個話題去追問，目的只不過係想你再肯定多一次佢想你肯定既事。

我以前因為耐性，永遠都等唔到以娜最後果一句我就封殺左我地對話既空間，今日先知道，原來退後一步，出現既路，會更加多。

我：「咁妳想去邊呀？」

以娜：「薛可正，今日你好唔同。」

我：「有乜嘢唔同？」

以娜：「今日你識關心我，真正既關心我，所以我心情好好，陪我去書局。」

我：「想買乜嘢書？妳最近好悶咩？」

以娜：「想買關於醫學既書之嘛，邊度有書局？」

「張以娜，妳有唔舒服呀？」
我好認真咁問，因為我好怕以娜有任何事，就好似阿爸咁。

以娜：「無端端做乜叫人全名？傻架你，我話冇就冇啦。」

我：「……
去荃豐果邊，好似有一間。」

以娜：「行啦咁。」

『你係關心以娜定係滿足自己求知？』突然，有一把好似王力維既聲音，喺我腦入面講左一句咁既說話，令到打算再搵機會問以娜既我好似醒左一樣。

然後，我又諗起剛才以娜果個笑容，唔知點解，突然之間我又唔想再追問落去，我反而係諗，如果以娜有事，我知道會奮不顧身咁照顧佢，其實我唔需要再追問落去。

去到書局，以娜同我講佢想自己睇書，我就唯有自己去到處逛下。

我已經唔記得自己有幾耐冇行過書局，之後發現有一本叫『明朝那些事兒』既歷史書放左喺當眼位，我隨手拎起上黎睇，一睇就不能自拔，一睇，就係半個鐘頭。

我周圍搵，終於喺醫學書籍果度搵到以娜，離遠，我見到佢手上面拎住既，係一本關於心臟病既醫學書。

我好緊張，唔通以娜身體有問題？我行前去，決定要問個清楚，呢個時候，王力維又出現左我個腦入面：

『你係關心以娜定係滿足自己求知？』

我停左步，距離以娜幾米以外，我停左步。
呢個時候，以娜發現左我。

以娜：「咦你睇完喇？我得喇，走啦。」

「哦好呀。」

以娜拎左幾本書，比錢之後我地就行左去附近既商場，一路，我同佢之間既氣氛都好好，但我小小分心，因為我一路諗住，如果冇果把王力維既聲音，我而家會唔會同以娜又鬧翻然後大家都走左去。

行左一段時間，我地決定去食晚飯，行到去壽司店門口，因為多客人，所以我地企喺等左一陣。

突然間，

以娜：「薛可正，點解今日你咁唔同？」

我：「下？乜嘢唔同？」

以娜：「我知可勇一定有同你講，點解你冇追問我？你以前一定要問到個答案為止。」

我：「係咩…我以前係咁架咩？」

以娜：「係，其實……
…」

我：「妳唔想講，就到妳想講果時先算，我等得。」

「其實係，我地搞移民，全家身體檢查，阿爸發現左自己有心臟病。」

我：「世伯冇事嘛？」

以娜：「其實問題唔大，早發現就早啲去醫，但去到英國果邊就應該要休養下，之後仲有好多問題要檢查。」

我：「以信個病又一路要用錢，咁妳屋企咪…」

以娜：「暫時問題唔大，香港呢邊賣左樓，媽咪打算去果邊同舅父開餐館，中國餐館私房菜，果邊好有市場。」

我：「多謝妳仲趕返黎。」

以娜：「我應承左來叔叔，加上阿爸真係唔係好嚴重，所以我咪買定幾本書，認識多啲個病。」

我：「點解我以前唔知妳咁堅強。」

以娜：「因為你以前冇心臟病囉。」

「痴線。」
我笑一笑，氣氛係咁快樂，但偏偏我地既話題，就係咁苦澀。

晚飯之後，以娜照樣咁上左我屋企，照樣既打開電腦，照樣既同遠在英國既姊弟談天說地。

而我，就照樣咁坐喺梳化上面訓著左。

兩日之後，亦即係阿爸出殯之前既一晚，凌晨三點，以娜閂左電腦，伸伸懶腰，

「薛可正，我返去喇。」

我：「我換衫。」

以娜：「你聽日有嘢做咩？」

我：「點解咁問？」

以娜：「我聽可勇講你聽日有嘢做，叫左佢去醫院帶來叔叔去殯儀館。」

我：「係呀…我有小小嘢傾。」

以娜：「來叔叔下晝就出殯，你朝早仲傾嘢？」

我：「……」

以娜：「你怕自己接受唔到？」

我點點頭，其實係有小小慚愧自己既自私。

以娜：「不如你聽日陪我去接阿姨同天佑，可勇同Yoyo會去帶來叔叔。」

我望住以娜，唔係太明佢既意思。

以娜：「一家人，每人都付出小小，成件事就簡單好多，就咁話，聽朝黎接我。」

「……
咁我聽朝再打比妳。」

以娜：「不過，薛可正，其實你有冇諗過可勇都會難受？」

以娜既一問，令我更加慚愧。

以娜：「其實我想講，我好明白如果見到來叔叔由殮房出黎果個樣係真係會好難受。
但無論幾難受，由可勇去處理，其實只不過係將你既難受轉移左比佢。」

我：「我都知，身為阿哥，我好似仲比可勇懦弱。」

以娜：「不過，你已經改變左好多。」

我：「點解妳咁講？」

以娜：「以前既你，根本唔會比我咁樣去批評你，其實我一直都有講過好多道理，只係你一直唔理我。

而家既你，可愛好多，亦都進步左好多。」

我：「進步到點樣，都好似留唔住妳。」

以娜：「薛可正，我要走，唔係因為你差，而你既改變，都唔係為左我。」

我：「我知道喇。」

以娜：「我地既世界，確確實實係仲有其他人既存在，有其他事要兼顧，我地已經過左為所欲為既年紀，今日既你，應該開始明白我講乜嘢。」

我垂低頭，唔想講任何安慰大家既說話，又或者係話，安慰我自己既說話。

以娜：「今晚我自己走啦，你記得聽日接我。」

「妳返到去打電話比我。」

「知道喇。」

門關上，我依然企喺原地，一路感受門外面以娜既氣息，直到佢行入電梯，消息喺我既範圍之內。

我諗，我應該要學習真真正正失去以娜既生活。

第二日，下午時間我同以娜就返到舊屋，阿媽同Yoyo一早已經準備好要用既必需品，我行入屋，唔知點解我感覺到有一份好不安既情緒。

我：「Yoyo，你地出得門口未？」

Yoyo：「我帶埋天佑既奶粉就可以架喇。」

我：「可勇呢，佢係唔係果邊等？」

Yoyo：「唔係，今朝佢自己一個去左接阿爸去殯儀館，返黎之後就入左房，一句說話都冇講過。」
「點解會咁？」
我好緊張咁問，

Yoyo：「我有問過佢要唔要我陪佢，佢話佢可以我先比佢自己一個去，我諗，可能係見完阿爸佢有……
小小心情唔好。」

Yoyo特登壓低聲線，為左唔想比廚房既阿媽聽到。

以娜：「薛可正，你入去睇下可勇啦。」

「嗯。」




「咯咯咯。」

可勇：「邊個？」

我：「可勇，入唔入得黎？」

「入黎啦哥。」

我打開門，行入房，見到可勇坐左喺床邊望住我笑。





我：「點呀？行得喇喎，你得未？」

可勇：「阿哥你架車好似唔夠坐，不如我自己晏小小去。」

我：「點會唔夠？以娜坐前面，你兩公婆同阿媽坐後面，天佑手抱之嘛。」

可勇：「係喎，夠喎。」

我：「今日見到阿爸，係咪唔開心。」





「……
………」

我：「對唔住可勇，今日阿哥應該陪你去。」

可勇：「冇用，如果你同我一齊去，只不過係兩個人一齊唔開心。」

我：「阿爸個樣……」

「佢根本唔係阿爸黎。」

我：「唔係阿爸？搞錯左？」

可勇：「冇，但好瘦，仲瘦過阿爸走果時，成個樣根本唔同哂，我望左好耐好耐先敢認定係阿爸黎。」

「你點望？」
我知道我呢個問題有小小愚蠢，但我真係好竭力咁去幻想當時既情況，去同可勇分擔呢一種不快樂。





可勇：「我行到好近，好近，將整個人靠過去，但係…我好似只係見到一個阿爸既蠟像咁。」

可勇開始眼紅，而我內心亦好難過，薛可正，點解你會比自己細佬一個人去承受呢種不安？

「對唔住，可勇，對唔住。」
我攬住可勇，不斷講對唔住，因為已經冇其他既彌補方法。

細個，阿爸同我地講，兄弟就好似你身體上任何一部份，如果有人用把刀，一刀斬落你隻手度，你唔會即刻成隻手掉低自己走左去。
你會避開，你會用其他既物件擋住，你唔會比任何事物傷害到你隻手。

兄弟姊妹都係一樣，如果佢有危險，你應該係第一時出現，第一時間為佢解困，真正既親情應該用呢種心態去維繫，用呢種關係去將佢盛放。

細個我當故仔咁去聽，其實一直都係白費緊阿爸既心機。

「好喇，要去殯儀館架喇。」
以娜喺房外面向我地提醒，我拍拍可勇，然後就一齊起身，去送阿爸最後一程。





兩點四十五分，我地到達殯儀館，行到去一早知道預訂左既靈堂，我放低隨身既物件，咁啱有一個職員，由後堂果度走出黎。

職員：「係咪主人家姓薛架？」

我：「係呀。」

職員：「個堂你地用得架喇，果邊有貯物室，呢邊就係後堂，係比先人訓覺既，送黎既花牌我地員工會安排架喇，如果排位上面想點做可以隨時同我地講。」

我：「唔該哂，係呀，我想問……
我爸爸而家係唔係已經喺後堂果度？」

職員：「係呀，已經化好妝架喇，一係我帶你入去睇左先，如果有唔滿意我再搵化妝師執一執好嘛？」

「…好呀。
但你等等。」

「好，冇問題。」





「媽，果位職員話阿爸已經化好妝，妳要唔要入去睇睇？」

阿媽：「好，我同你入去。」

我：「可勇，你得唔得？」

可勇：「得架喇哥我，點都會再見，阿爸都想我地一家人一齊去睇佢。」

Yoyo：「我都想望下阿爸。」

以娜：「天佑比我抱住，我唔入去睇喇。」

我：「咁妳去果邊坐住先，媽我地行喇。」





我地四個人跟住個職員，行到去後堂既門口，職員一打開門，我就聞到一陣好似蠟燭咁既味道，跟住我就見到一塊落地玻璃，我猶豫左一秒，然後拖住阿媽走入去。

行入去，我人生當中最震撼既一個場面走入我眼簾，我見到一塊好大既落地玻璃，後面，就係阿爸好安靜咁訓左喺度。
因為阿爸仲未夠六十歲，長生店話唔需要著傳統壽衣，所以阿媽特別買左一套西裝比可勇今朝早帶阿爸過黎殯儀館既時侯，比阿爸做壽衣用。

阿媽：「阿來…嗚…」

「阿爸……
…」

職員：「幾位，不如過黎呢邊。」

職員帶住我地行近塊玻璃，然後由旁邊既一度門行入阿爸安眠既地方，職員行到去阿爸膊頭旁邊既位置，而阿媽就企喺阿爸腳邊，我呢一刻終於明白，可勇同我講既果份感覺到底係乜嘢。

我知道我眼前既係我阿爸，但我的確從自己見到既畫面入面搵唔到任何憑據，個感覺係好陌生，佢就好似係另一個人咁。

我望住可勇個樣，更加內疚，而Yoyo就一直忍住眼淚，默默咁企喺可勇身後面。

職員：「先人基本既妝都已經化好，因為黎到果時先人既眼唔係好合埋，咁我地打左針之後軟化返個皮膚都幫先人處理好呢個問題，仲有就係……」

職員一輪機關槍式既解釋，但我根本連小小都聽唔入耳，我望住阿爸，因為我好想認清楚，喺我面前既，真係我既父親。

解釋完，我地行返出靈堂，走出門口，我好自然咁望一望以娜，見到以娜都同時望住我，佢故意既笑一笑，就好似比一種無形既鼓勵我一樣。

換完白衫白褲，我同可勇拎住一堆麻布發呆。

可勇：「阿哥，點整架？」

我：「我唔知……
阿爺果次我地都唔使。」

「等阿媽黎啦，轉身。」

可勇：「阿媽妳識咩？」

「生你地養到咁大都識呀，呢啲有幾難呀，轉身，嘩可勇原來你肥左咁多架？點呀縛得會唔會太實？」
阿媽一邊幫可勇披上麻布，一邊幫佢整理好腰帶，可勇就係咁不停轉黎轉去。
呢個感覺，就好似我同可勇細個，一齊返小學，一大朝早阿媽輪流幫我地整理校服咁。

我：「可勇真係肥左好多喎。」

Yoyo：「叫佢減，佢又話做人老豆，肥小小望落去老實啲喎。」

可勇：「邊有，小小之嘛。」

阿媽：「得喇，可正到你。」

「我自己得啦阿媽。」

阿媽：「黎啦，快快手整埋佢，一陣有親戚會黎，今晚你地唔好亂咁走，跪喺家屬席果度呀。」

「知喇。」

四點鐘，阿爸既喪禮算係正式開始，陸陸續續，親人、阿爸阿媽既朋友或者係以前友愛邨既鄰居都黎到拜祭阿爸。

阿媽情緒好平靜，到處咁仔細打點，無論係一個花牌定係一支白蠟燭，佢都要安排得一絲不苟。

阿媽講過，佢可以為阿爸做既嘢已經唔多。

喪禮既過程其實係好長，因為親友都相繼到齊，靈堂入面雖然大家都肅靜同悲傷，但其實靈堂外面既氣氛都會稍稍輕鬆小小，不竟喺其他人眼中，呢個只不過係一場普通既喪禮，冇必要時時刻刻都要傷心至呼天搶地。

以娜一直都坐喺我後面，好安靜咁抱住天佑。

六點半，創價學會既信眾都一齊黎到，然後十人一排，坐成五排咁一齊為阿爸唸經。

天佑可能太細個，聽到唸經既聲，好自然就喊起上黎。

以娜抱住佢走左出靈堂，阿媽見到，拍一拍我，示意叫我走出去幫一下以娜。

我行出去，見到以娜抱住天佑，好有耐性咁周圍行。

「點呀你，聽到唸經就喊咁冇用架。」
以娜哄哄天佑，天佑好似懂事咁，冇再繼續喊。

「以娜。」

「薛可正，你走出黎做咩？」

我：「冇呀，出黎抖抖氣，唸緊經都唔會有人上香住。」

以娜：「你坐啦，我抱天佑得架喇。」

我：「妳唔辛苦咩？」

以娜：「呢個時間仲講咩辛苦，幫到來叔叔同阿姨幾多就幾多。」

我：「妳…真係唔睇下阿爸？」

以娜：「我見到你同可勇睇完個樣，都係決定唔睇，我想留個好印象。」

「……
…嗯。」

突然間，我同以娜都冇再交談，空氣開始凝結，周圍既氣氛比靈堂裡面既唸經聲襯托得格外古怪。

唔知點解，我會突然間問出呢個問題：

「喂，其實妳…會幾時返英國？」

「聽日，你信唔信？」
以娜笑笑口咁答我，但我唔覺得呢個答案好笑。

「信，妳一向來去無踪。」
我無奈，但可能已經習慣左，所以我既反應並冇以前咁大，雖然每次觸及呢個話題既時候個感覺都依然係咁痛。

「如果我真係聽日走，你會唔會好嬲我？」
以娜繼續問，繼續抱住天佑，背靠住我咁問。

我深呼吸一口氣，然後慢慢，慢慢咁回答以娜：

「其實每一次比妳，或者係王力維同可勇鬧完我之後，我都會好似有一個角色走出黎問自己，妳地所講既嘢係啱定係錯。

每鬧我一次，我都會留低好多問號喺我心入面，有時我話明，但其實我未必係完全明，呢堆問題，一路愈儲愈多，每一次經歷一啲大事，就會將呢堆問號引爆一次，就好似妳去左英國、阿爸發現有癌症又或者係阿爸離開，每次引爆呢堆問題之後，我自己都發覺，其實，一路既問題都係來自我自己，我既性格、我既脾氣、我既面子，差唔多每一次，處理得最差既都係我。

就好似禽晚妳同我講我將個責任推左比可勇，當妳走果一刻，我都仲未完全感覺到妳講既嘢係完全正確，到左今朝早同頭先我見到可勇既表情，我先知我再一次做錯，我再一次低估其他人所受既傷害。

所以，由妳同我講妳爸爸有心臟病果一刻開始，我同自己講，如果妳真係選擇返英國，我應該係笑住咁送妳去機場。
我知道妳呢個決定唔易，我亦都知道妳無論係對我，或者係阿爸阿媽都好，妳永遠都係用妳最真既感情。

阿爸離開令我真正咁知道，以信同世伯既病一定令妳既擔子好重，以前我唔識咁樣諗，但希望以後，我可以學識理解其他人既感受

我唔應該再關心果十蚊去左邊，我應該多謝妳比我既九十蚊。」

「痴線，都唔知你講緊咩…」

以娜唔知幾時已經流到滿面眼淚，但因為雙手抱住天佑既關係，只可以由得眼淚不斷咁流。

跟住，以娜輕輕咁用個額頭貼住我既手臂，雙手依舊係抱實天佑，佢慢慢咁哼住音樂，等天佑可以慢慢入睡。

呢一個畫面，如果用另外一個距離咁睇，一定好靚。

呢一晚，大部份阿爸既朋友都黎到拜祭阿爸，唯獨是德叔，一直都冇出現到。
阿媽話白事唔可以約人，所以我冇打電話比德叔，直至去到十點幾，我接到Gini既電話。

Gini：「正。」

「Gini，係咪德叔叫妳搵我？」
平常我同Gini係冇聯絡，所以佢呢個時候打電話比我，我直覺係同德叔有關。

Gini：「係，佢喺大陸，今晚返唔到黎，佢打唔到電話，佢都係托朋友打比我，,叫我通知你。」

「哦，我知道喇。」

Gini：「正，今晚有嘢做，我都黎唔到，幫我問候一聲伯母。」

「好，有心喇。」

「咁我做嘢喇，你有時間搵我。」

「好，拜拜。」

直覺話比我知德叔依然係有佢要處理既問題，但同時我都知道佢所背負既問題，我係絕對幫唔到佢去解決。

呢一晚，我行左好多次入後堂睇阿爸，一路望，我一路覺得個感覺愈黎愈親切，我由果一個家族遺傳既鼻樑上面搵到阿爸熟悉既感覺，而最重要既，係我知道，過左今晚，我就永遠唔可以見到佢。

永遠，到底即係有幾遠？

夜晚，因為天佑既關係，可勇首先送Yoyo同天佑返屋企，最後就決定我同阿媽決定留底守夜。
我離遠見到以娜喺大門既一邊休息，我行埋去，輕輕咁拍拍佢。

「以娜，都夜喇，我叫可勇送埋妳返去好冇？」

以娜：「唔使，今晚我留低陪來叔叔。」

我：「妳會好辛苦，返去訓一陣，聽朝再黎。」

以娜：「唔使，我今晚會留喺度。」

以娜斬釘截鐵既答我，然後自己又拉拉件外套，繼續休息。

果晚，我準備好一個可以比阿媽好好休息既地方，然後拎左幾件外套，坐喺以娜旁邊，慢慢咁訓著左。

我諗如果可以揀，冇人會願意喺殯儀館入面訓一晚，特別係當你依然仲生存喺呢個世界上。
但我可以話比你地知，呢一晚，雖然我訓喺一個又凍又光，又有一種雪藏味既地方，但呢一晚係我人生入面最快樂既一晚，

因為阿爸同以娜仲喺我身邊。

而呢一晚，我訓到凌晨三點鐘，起左身之後就再訓唔返，突然我發現左一樣嘢，阿媽竟然唔見左。

我等左十五分鐘，都仲未見阿媽返黎，我有一種唔係太舒服既感覺，然後立即起身去搵下阿媽。

我起身想行出靈堂既時候，我突然感覺到後堂入面有一個人，有一個人企左喺度。

如果呢個情況係出現喺屋企，我會諗都唔諗就擰轉頭，但而家係出現喺殯儀館，我既感覺係有一種恐怖感。

最後我都係決定回頭睇睇，發現企喺後堂入面既，係阿媽。

阿媽望住安放阿爸既方向，一直喊，一直不停好細聲咁喊。

我走埋去，見到阿媽兩隻手都握住拳頭，個感覺係大力到好似想將個拳頭碎開咁，呢種表現我知道係過份抑壓，係抑鬱症既一種。

「媽。」
我企喺後堂門口，細細聲咁叫左阿媽一聲。

阿媽冇應我，視線，依然係停留喺阿爸既方向。

「我同你阿爸結婚三十幾年，晚晚都訓同一張床，熱一齊熱，凍一齊凍，雖然你阿爸出事之後好少同我講嘢，但我一路都知佢冇哂自信好難受。

以前成日諗，比小小時間佢，由你地兩兄弟十幾歲，到你地而家差唔多三十歲，捱過冇錢既時間，又捱過你阿爸入醫院既時間，到可勇坐監我地又捱過左，到我終於捱到我老公有返自己，執返自己既世界，轉個頭佢就而家咁樣訓左喺我面前，聽日就拎去燒。

可正，你阿爸走左之後，我去睇過相，個師父問我想問乜，我問，師父呀，你幫我睇睇，我前世係唔係做左好多錯事，殺左好多人，點解今世要咁樣？

如果要報，可唔可以下世先報，今世，我想一家人齊齊整整……
…」

我攬住阿媽，我知道阿媽係一直都喊緊，但係佢冇喊出聲，佢攬住我，全個身體不停震，我望住阿爸，我怪阿爸點解會咁殘忍，點解會走得咁早、咁快。

「阿姨。」
以娜原來已經醒左，企喺門口望住我地。

就係咁，我攬住生命中兩個最重要既女人，任佢地喺我懷中盡情咁抒發自己既傷痛，

以娜唔知係咪因為見到阿爸個樣，佢喊得比阿媽更加失控，一邊喊，一邊不停咁打我右手，不停講住同一句說話：

「薛可正，你知唔知一家人喺埋一齊真係好重要架？」

難過、複雜、深刻、沉澱既一晚。


第二日，一大早，好多打算送阿爸最後一程既親友都有出席，整個靈堂都坐滿哂人。

阿媽同以娜明顯就係好疲勞，特別係以娜，一早起身之後佢就出左去一陣，返黎之後一直發呆，有時望住我，唔知點解我覺得佢想逃避我既眼神。

因為我係長子，所以大殮之前會有幾個儀式需要我去幫阿爸做。

其中一個，就係洗面，我由一位師父帶領之下去到阿爸身前，我拎住一塊白毛巾，由師父一路既唸唸有詞之下，象徵式咁喺阿爸既面上揚左兩下，跟住師父帶我去到阿爸既腳尾，揭開左阿爸身上面既被比我睇。

師父：「先人準備入殮，而家你黎睇下陪葬既嘢齊唔齊？」

師父揭開張被，我見到阿爸隻腳，因為阿爸走果時已經好瘦，阿媽所買既西裝根本就唔啱身，形成阿爸著左上身之後，成套西裝就好似比幾支竹支撐住咁，我見到阿爸對腳，我覺得一個人，點解到離開呢個世界之前，都要比個病折磨到根本唔似一個正常人既體型，由之前一日阿爸喪禮到呢個時候，我第一次覺得崩潰，

成個感覺係毫無先兆，然後我行返出靈堂，期間果幾分鐘我係完全一片空白，個腦只係有阿爸對腳果個畫面。

幾分鐘後，師父再請我同阿媽、可勇入去，入到去時，阿爸已經放左入棺材，阿爸訓喺棺材，四周比陪葬品放到密密麻麻既樣，我覺得好唔自然，突然可勇跪低，向阿爸叩左三個頭。

阿媽：「可正，同可勇一齊叩。」

呢三個響頭，係我最後一次向阿爸既感恩。

檢查完成，我地三個人離開後堂，師父行返出黎，做一個接近完成喪禮既儀式–辭靈。

師父話，呢個儀式就好似係先人向呢個世界所有既事同所有既人辭別，生生世世，天人永隔。

我，以後都唔會再見到你。

聽到呢個儀式，我徹徹底底咁崩潰，之前覺得未來臨既，終於都活生生咁黎到我面前，我同阿爸要永別。

我接近失控咁大喊，以娜扶住我，可勇同阿媽都扶住我，由瞻仰遺容，到蓋棺，跟住師父們帶領既儀式，通通都喺我既哭聲之中經過。

我到五年後既今日都仲記得果一種痛。

阿爸既喪禮終於完成，火化之後既解穢酒，我地去左阿爸生前最鐘意既一間酒樓。

我一啖飯都食唔落，以娜坐喺我旁邊，一直都叫我盡量放鬆，唔好諗太多令自己太傷心。

以娜：「可正，食小小啦好嘛？」

我：「我食唔落。」

以娜：「可正，你唔食，我聽日就會走架喇。」

我：「我真係食唔到，我知妳想我開心，妳食啦。」

以娜：「你唔信我真係會走？」

「我信，我明。」
果一刻，我完全唔明白以娜到底點解仲要咁強調呢一樣嘢。

以娜：「家人喺埋一齊真係好緊要，你記得照顧好阿姨。」

「我知道喇。」

食完呢餐飯，我送左以娜返屋企，我將車泊到去路邊，平常，以娜都係自己落車然後返上去。

以娜：「我隻腳有小小痛，你幫我拎埋個袋，陪我行返上去得嘛？」

「好。」

短短既二十秒路程，以娜望左我三次。

去到樓下，我忍唔住再問佢：

「係咪有事？妳今日咁怪？」

以娜：「冇事。」

我：「阿爸既事搞掂哂，聽日我放假，妳幾時走，我同妳玩多兩日，好嘛？」

以娜：「可正，記得我講既嘢……」

我：「我記得。」

以娜：「你想同我去邊玩？」

我：「妳想，去邊都得。」

以娜：「好，打比你。」

「好。」

「可正，拜拜。」

「拜拜，以娜。」

呢一句，係我最後同以娜講既說話。
果一晚之後，我再冇見過以娜。

第二日，我起身再打電話比以娜，但佢既電話已經閂左。

今次同過往唔同，我地冇鬧交，以娜係突然之間咁消失，我怕佢有意外，所以不停咁打我地所識既朋友電話，我甚至去過佢姑姐既樓下等佢既出現，希望可以知道以娜去左邊。

足足三日時間，我不停咁搵，都係冇結果。

直到，三日後，我收到一封信。

係以娜寄比我既信。

「可正，寫呢封信既時候，係凌晨五點幾，天外面都開始有小小光，我坐喺靈堂入面，一路望住你訓覺，一路寫呢封信，唔知我一陣有冇時間寄走呢封信呢？

對唔住，由今次我知道來叔叔有事開始，我一返黎，其實就已經準備好返英國既時間，我試過好多次想同你講，但我真係搵唔到一個適當既時間，去話比你知，我真係需要走。

我知你睇到呢封信既時候，一定會好難受，請你信我，我比你更難受。

好似阿姨咁講，佢等到來叔叔搵返自己世界既時候，來叔叔就要離開。
而我終於望見你改變既時候，偏偏就係我家人最需要我既時候。

我唔捨得你。

阿爸既病加上以信既醫療費用，以妮一個人喺英國根本應付唔到，我一定要返去盡返我做子女既責任，我知你會明白我。

阿爸同以信既病都係唔會好，所以我冇打算等佢地病好就返黎搵你呢個念頭，對你同對我甚至對佢地，都係好唔公平。

如果無條件比我揀既，我希望成為你既老婆，因為而家既薛可正真係太可愛。

可惜我諗左好多晚，都搵唔到一個栽種既環境比我同你既一段感情。

唔好搵我，你知道我既性格，我會依舊過得好好，我會依舊記得我地既事。

照顧好阿姨，佢既病唔係你想像中咁簡單，照顧好可勇，呢個細佬永遠都係咁愛你，到天佑大個左，你記得話比佢知佢細個曾經有個以娜姨姨抱住佢訓左一晚。

愛若難以放進手裡，何不將這雙手放進心裡。

我愛你，再見。

以娜」

睇完封信，我知道以娜已經返左英國，唔知點解，一早預計到既結果，我依然係覺得好痛好痛，心口就好似比一舊大石壓住咁透唔到氣。

往後既日子，我同行屍走肉係冇分別，

一個月後，我由屋企既書枱入面搵返一個公文袋出黎，走到去銀行，將裡面既一萬蚊英鎊匯左去英國既一個戶口。

行出銀行，我望住個天：

「張以娜，我又自把自為喇，唔知妳幾時會出現喺我面前，打爆我個頭？」
