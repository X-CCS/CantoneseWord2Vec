《We always get lost at 25》
　　有人話25歲係人生最感到迷惑既一個歲數，對於前路係點，將來係點，應該點行，安於本份又或者尋求改變，所有野通通都感到迷惑，無人會指點到你，條路行錯，行岩，一切在於你既選擇。 

快將大學畢業的劉啟明，是一位一直追求熱血青春，無悔地過校園生活的青年，從來沒有想過自己面臨畢業就是失業的問題，更加想不到自己會因一位機緣巧合認識既女人而賠上沉重代價，無論愛情，友情，親情都面臨一個重大考驗......


聖誕節 

一個令人又愛又恨既節日，但點樣分辨愛或恨呢? 答案在於有冇另一伴係你身邊。隨住現今主流思想帶領下，如果係呢種節日你無伴侶就一定係恨，個種怨恨程度同埋你單身既時間係呈正比關係! 而你有伴侶就一定係愛! 但愛又有分甜蜜既愛，同埋求其既愛，甜蜜時侯，雙方都好期待聖誕節，一齊行街拍拖睇燈飾食下飯，好Sweet。而求其既愛就係一切變得例行公事，求其搵間餐廳食下飯，求其出去行兩轉就返屋企啪啪啪就算。 

今晚好凍，為左唔想比屋企人知我孤獨咁過聖誕，我唯有換好哂衫，打扮一下，扮到有街出咁，仲好型好風騷咁對佢地講:『YO!今晚唔洗煮我飯!』 

晚上八點幾，一直都無食過野落肚既我，係條街到行黎行去，見到街上面一對又一對既情侶，我就感到一陣莫名奇妙既心酸，我既身份好似顯得格格不入。見到班情侶係到手指指，細聲講大聲笑，就好似笑緊D單身人士咁:『BB，睇下個條毒撚，好心佢呢D節日就返屋企冬眠啦，出黎獻世咩! 哈哈哈!』 

不知不覺間行到某個餐廳門前，依間餐廳對我有一種特別既意義，我幾乎年年都會帶女朋友黎依間餐廳食聖誕大餐，我仲記得上年同女朋友食左成千幾蚊，肉痛到仆街，從此令我覺得聖誕節係D商人用黎藉著女人黎吸男人錢既節日，我條女開心，我荷包就傷心。 

今年，只剩得我一個人站在依間餐廳前面。 

我諗左陣，就膽粗粗咁打開門入去，諗住求其懷愐一下那些年，同埋填飽個肚。一入到去，埸面非常熱鬧，我好順勢咁望一望整個餐廳，幾乎坐爆哂人，而且好多都係一對一對既情侶。我真係傻，上年同條女黎食飯，我都預早幾個星期黎訂位，如今點會有位比我食。 

當我正想離去時，有一個好後生既哥哥仔好好笑容咁行黎問我:『呀! 我認得你呀! 你年年都黎幫親既，係呢! 先生，點呀!訂左幾多點架? 我幫你安排下!』 

我睇真D，原來係依到既老闆，但佢個樣都幾後生下，大概仲只係大我幾年吧? 咁後生就做老闆，真係人才黎。 

『我......我無訂位。』說罷，我就想轉身離去，點知佢好快咁又問多一條問題:『無訂位唔緊要，你女朋友大概幾點到? 我地會盡量安排比先生你。』 

『Sorry......我只係想自己一個食餐飯咁姐。』 

『你年年都幫親我地，即使今年無女朋友係到都好，我都想你今晚可以係到食飯。』睇黎呢位老闆都幾明白事理，唔怪得生意咁好，真係盡量滿足唔同既客人需求。 

『嗯! 唔該哂。』我真心感謝依位老闆。 

『咁你等多陣，有張桌差唔多夠鐘。到時安排你入去坐。』 

『OK! 我無問題，我可以慢慢等。』反正我都無野做，比我留係到HEA下都好。 

我無無聊聊企係到周圍望下D情侶，有時侯除左心酸之外，其實見到佢地既開心笑容，一副幸福既樣，我都為佢地而感到開心，心情一下子就轉變左。當我望到離廚房最近個張桌時，只係見到一個女仔坐係到，張桌仍然咩都無，咁怪既? 係咪岩岩黎到定係岩岩食完準備走呢? 我再望望周圍，除左個張桌之外，都唔似有人準備要走。而老闆既視線都一直望住個張桌，似乎應該係個張。 

等左幾個字後，老闆揮手叫我埋去坐，我就行埋去坐低。但係個女仔仍然坐係到。 

『小姐，唔好意思。因為你Book左既時間已經過左，我地要留返比其他客人用。』老闆客氣地說。 

個埸面對我黎講都幾尷尬，我好似夾硬逼走人咁，雖則我無錯，但總覺得唔係好意思，於是就拎左張餐牌慢慢睇。 

『對唔住，可唔可以比我坐多陣? 因為我等緊人，而且.....佢女朋友好似仲未黎到，一陣佢女朋友到左，我再讓返比佢好嗎?』 個女仔終於開聲講野，而且把聲好甜，咪住.....個女仔所指既" 佢" 好似話緊我喎? 

『小姐，依位先生自己一個黎，所以......』 

我意識到我係時侯出聲打圓埸幫幫老闆仔 :『丫! 我OK架! 你比佢慢慢等，反正我都係自己一個人。』 

『既然你咁講.....咁就無問題，有咩需要就叫我地吧。』說罷，老闆又去忙佢既工作。 

『唔該哂你。』個女仔面帶笑容對住我講。 

『嗯.....唔緊要。』我再將視線放返係張餐牌到。

個位哥哥仔好似知道自己失言了，一面尷尬既樣，大概想像唔到呢種節日會有人單獨入黎食飯吧? 

『唔緊要，如果先生你肯等多陣既話，我地會有位安排比你。』老闆邊說邊睇下張訂位名單。 

『哈! 呢D節日都會有位安排到比我咩?』

但係我個腦係個一刻唔知點解一直諗住個女仔，我不斷係到分析對方究竟發生咩事。先望望張桌，仲係凍冰冰，而且無咩食過野既痕跡，加上個女仔話等緊人，嘿，大概約左條仔比人放飛機吧? 如果係朋友既話，一早就走左啦。不過見佢個種擔心，又周圍望，又係咁禁桌上既手提，加上佢應該未食野，要一個女仔係聖誕節咁樣過.......都幾慘。 

我將餐牌打直放係我面前，然後我將身體好放鬆咁挨落張梳化，咁樣可以比我慢慢觀察下個女仔既樣係點。佢既皮膚好白，白到同間燈光都幾暗既餐廳完全唔Match，加上臉上面有一粒暗瘡都無，連暗瘡印都無，就好似未生過暗瘡一樣，好白滑。最屈機既唔係佢個樣，而係佢戴住一副粉紅色粗框眼鏡，散發住一種似淫非淫既誘惑，頂! 唔知係咪睇得AV多，通常D淫賤女教師丫，咩可愛俏護士通常都係戴住粉紅色粗框眼鏡，作為男人既我地，係非常之受落。 

佢低頭望住電話幾秒之後，又一次失望地嘆氣，然後再望望周圍既人好開心咁同另一伴享受聖誕大餐，不其然鼓氣塊臉，好似D小朋友扭計咁，好可愛，令我好鬼想搣佢塊臉。 

突然，佢既視線轉向我到，佢注意到我望緊佢嗎? 我即刻放下餐牌，然後扮哂野揮手叫侍應落Order。 

『咳......嗯.....唔該，落Order!』 

我再望一望個女仔，似乎佢都好期待我會叫咩野食。 

『係，先生想要D咩呢?』 

我指住餐牌上既例餐 :『要一個A餐，白湯，熱華田，唔該。』 

『咁依位小姐呢?』侍應似乎以為個女仔同我一齊食飯吧?! 

我即時說:『丫.....我唔係同佢一齊食。』 

『哦!唔好意思! 咁我幫你落單。』說罷，侍應就走左。

『Hey! 你自己一個黎食?』 個女仔問。 

『嗯!』 

『不如咁呀! 我地一齊叫個聖誕大餐黎食啦!我好想食呀!至多我請埋你呀! 好唔好呀?』 

『丫.....咁.....』 

『唔該呀!唔該呀!』個女仔雙手合埋，苦苦咁哀求我，睇黎佢真係好想食個個聖誕大餐。 

『好呀! 不過請就唔洗啦，我比返自己個份就得。』 

個女仔一聽到我咁講後，即時變臉，然後揮手大叫:『唔該唔該唔該!』 

侍應到左之後，佢即時拎個餐牌 :『一個聖誕大餐，同埋頭先依位靚仔張單唔該同我Cancel左佢! 唔該哂!』 

『OK! 無問題! 我同佢改過張單。』 

正當侍應轉身走時，佢又大叫:『唔該唔該! 其中一個飲品轉做熱華田。』 

然後個女仔望住我講:『你要熱華田呀嘛!』 

『哈......嗯! 無錯! 唔該哂!』我個刻覺得依個女仔比我想像中更加難捉摸，佢個人雖然細細粒粒，唔出聲個陣真係冷若冰霜，楚楚可憐，但一出聲就嚇死人，竟然大動作咁揮手叫侍應，仲要主動同一個唔識既人食聖誕大餐，而且頭腦轉數都幾快，依個女仔絕對唔簡單，就係因為咁，我更加留意佢。 

Whatapps聲音此起彼落，佢不斷低頭禁部手提，臉色又再一次轉為失望，同緊男友定男神傾緊計呢?

『係呢，你唔係話要等人咩?』 我主動打開話題。 

『唔等Lu，佢岩岩同我講佢病左，叫我自己攪掂喎!』 

『男朋友?』我發覺我都幾大膽。 

佢以一臉充滿幸福笑容既樣回應我:『嗯!』 

以佢既質素，有男朋友都唔係咩奇怪既事，不過今晚都幾有艷遇，可能上天唔想我聖誕節咁平凡咁過，於是安排我遇上佢，儘管食完飯後可能以後唔會再見，但至少我可以享受依一刻同佢食飯既時刻。 

『你叫咩名呀? 我叫慧雯呀。』 

『叫我Sky就得。』雖然係艷遇，但我內心既防衛意識仍然運作緊，對於平水相逄既人，我仍然會有所避忌，唯有作個名呃住佢先。 

『咦......Sky個名咁MK! 我唔鐘意咁叫你，同埋我講中文名!你做咩答我英文名! 快講!』 

『丫......』我一時之間比到唔反應，又或者我個腦到Load緊有咩岩既名可以講出黎，但個腦只係諗到D陳小明，陳大文個D濕鳩名。 

『講名都要諗? 唉! 唔逼你!』 

『唔係唔係，我叫劉啟明，你叫我做啟明或者阿明都得。』 

『唔得! 我鐘意叫你全名!劉啟明! 哈!』 

依個女仔真係唔簡單，成個勢好似比佢壓住。不過，幾句對話間我已經大概對佢有初步估計，好明顯佢係一個好識Social既女仔，而且仲係不甘於聽人說話，有自己個套既人，不過通常依D女仔外表爽快硬朗，內裏其實都係一隻溫室小女人，係男友面前都係唯命是從，見佢男友話病而放佢飛機，佢都可以默默接受唔發皮氣就知。

『係呢，你知唔知附近邊到有粥賣?』 

『做咩? 你想食粥咩?』 

『唔係，我男朋友病左，想一陣買粥拎上去比佢食。』 

『嘿.....我勸你都係唔好啦，免得你上到去會失望。』 

『點解咁講呀?』 

『無呀，講下之嘛。』 

『唔得! 快D講!』 

『無，咁你話你男朋友病左呀嘛，咁病左就訓覺架啦，你上到去一係無門入一係就嘈醒佢，總之就唔好啦。你今日都係唔好搵佢架啦。』我求其作個解釋出黎。 

『車!』 

講講下，侍應就捧左個前菜黎，叫鵝肝帕瑪森起司薄片配襯四季豆沙拉，聽完個名都唔知係咩黎，而且份量少到仆街，但係價錢就貴到仆街，明明今晚唔想消費，但竟然又咁順攤肯同個女仔洗錢食聖誕大餐。接著落黎就係食主菜火雞，隻雞好大隻，我仲諗住好斯文咁食，但慧雯已經好唔客氣，好開心咁撕開隻火雞，再撕開隻雞脾黎食。 

『做咩唔食呀? 好好食架!』 

『丫.....好!』我見佢都唔客氣，我都唔客氣。慧雯依個女仔可以令你短時間內放下戒心，放下扮哂野既斯文，我諗我都唔應該咁多顧慮，出黎玩最緊要開心。 

『你幾多歲呀?』慧雯邊食邊問。 

『23。』我好順口咁答，但我內心個防衛機制又再次運作，我無理由咁順攤講自己野比佢聽，於是我即時加多句黎擾亂下佢 :『22....24.....25....你自己估下。』 

『唔估啦! 你一定係23歲。』 

『點解?』 

『你岩岩咁順口講23，之後又講其他歲數，你一定講完23之後，又突然間諗到唔想比我知，就亂up其他歲數黎擾亂我既。』 

『你......』 

『我都係23呀!你做緊野定讀緊書?』 

『讀緊Year3，下年畢業Lu!』我都係關返個防衛意識，我太睇少依個女仔。 

『哈哈! 我都係呀! 你係咪都係重讀過呀? 因為依個歲數既話一早畢左業。』 

『嗯，之後會考重讀過.......』

突然，餐廳既燈熜哂，各人都唔知咩事，然後有盞燈照住一個男人，個男人手渣住支咪，音樂奏起，慢慢唱出....... 

『曾聽說過~~尋覓愛情就像天與地別離和重聚過程......而我跟你......平靜旅程並沒有驚心也沒動魄的情境.....』 

全埸人即時起哄，個男人邊唱邊行去一個女人到。 

『只需要，當天邊海角競賽追逐時......可跟你，安躺於家裡便覺最寫意.....』 

『劉啟明! 依首歌咁熟既? 咩歌黎架?』 

『聽埋下一句你就知!』我專注地看住個男人，期待佢接下來既演出。 

個男人行到去一個女人面前，慢慢跪低 :『只需要~~最迴腸盪氣之時可用你的名字......和我姓氏.....成就這故~~~~~~~~~~事!!!!』 

我都忍唔住配合埋全埸人跟住一齊唱:『從此以後~~無憂無求~~故事平淡但當中有你~已經足夠!!WOWOWOWOO』 

『求你，嫁比我。』說罷，個男人放低支咪，好深情咁係袋到拎個盒出黎，好明顯入面就係隻介指。 

『嘩! 原來佢求婚呀! 好Sweet呀!』慧雯表現得好開心，大概女人就係鐘意睇依D浪漫野。 

『應承佢!應承佢!應承佢!』全埸人大叫。 

個女人終於臣服於咁浪漫既氣氛下，流下眼淚，慢慢咁將盒上既介指戴上手指到，然後同個男人黎一個深情既擁抱! 

我地都好為佢感到開心，都拍哂手掌咁給予幸福既掌聲。我同慧雯對望，見到佢雙眼紅左，佢都忍唔住感動到流眼淚。 

男方拎起支咪大叫:『阿媽!我得左呀!』照著順勢唱埋落去 :『只需要.....當天邊海角競賽追逐時.....可跟妳.....安躺於家裡便覺最寫意....』 

餐廳內佈滿一片浪漫感動既氣氛，沒有聖誕歌，只有張學友首你的名字我的姓氏，同埋夾雜唔同聲音既"歌手"，同埋一片唔跟拍子既掌聲。依一餐，雖然埋單幾千蚊，但我覺得已經值回票價。 

................

『只需要，最迴腸盪氣之時，可用妳的名字.....和我姓氏~~成就這.....』 

『喂喂! 頭先仲唱唔夠咩!』 

『哈哈! 首歌好洗腦囉! 忍唔住狂Loop首歌!』 

離開餐廳後，行到去星光大道海旁邊。 

『.......』 

『.......』 

我地兩個人靜靜地望住個海，吹來既海風夾雜住氣油既味道，唔知點解覺得好好聞。我地大家都沉默著，各自都諗緊唔同既野，我係到諗我地係咪係時侯講拜拜，又諗緊我地之間仲有冇下文，如果無下文未免太過可惜，但明明岩岩對自己講享受完個一刻就已經足夠，如今分手在即卻想挽留住，什至想擁有對方，好想對方一直住我身邊陪住。 

『喂! 不如去睇下燈飾。』慧雯打破寂靜。 

『好呀!』我好開心我地之間未仲完。 

我地一直行，一路上都無出聲。 

『今年聖誕特別凍，真係估唔到兩個星期前仲係28度，我仲以為得春天無冬天。』慧雯邊說邊摩擦佢雙手。 

『你好凍咩?』我問。 

『係呀! 你唔凍咩?』

『我用左魔法梗係唔凍。』 

『咩魔法咁巴閉呀?』 

『依個魔法可以令你即刻個人暖哂，萬試萬靈。』 

『係? 唔靈咁點先?』 

『依張一百蚊你拎去。』我係褲袋到拎出一百蚊。 

『係咪呀? 哈哈! 好! 我要試! 快D教我!』 

『教你就一定唔會學得識架啦! 我可以用係你身上既!』 

『好呀! 咁你黎啦!哈哈!』 

『不過依個魔法有條件，就係用個陣，一定要維持返幾粒鐘先可以停止，如果唔係就會破財!』 

『哈哈! 係咪你自己作架! 破咩財呀? 哈哈!好! 即管黎!』 

『首先你伸出一隻手出黎。』 

慧雯好乖咁伸出左手出黎。 

『然後再慢慢張開隻手掌。』 

『然後呢然後呢!』慧雯好心急。 

『然後我就開始施魔法.....』我慢慢伸去佢隻手掌到，慢慢度好個位置，之後一野拖落去! 

『拿! 係咪好溫暖呢! 』 

『白痴!』雖然佢話我白痴，但佢係笑住黎講，塊面仲有D紅。

『你塊面咁紅，一定好暖啦! 話左萬試萬靈!』 

『唔係囉! 我覺得好凍囉! 一D都唔暖呀!』慧雯笑笑咁鬥氣地說 

『行行下就暖架啦! 我地繼續行!』之後我就拖住佢隻手慢慢行。 

『你係咪抽緊我水呢? 我唔怕我話比我男朋友知?』慧雯問。 

『抽咩水? 施緊魔法呀! 你又話要既!』 

慧雯即刻甩開我隻手，然後笑笑說:『你話唔靈既話，就會比一百蚊我! 依家唔靈呀! 好凍呀! 快D比一百蚊我!』 

『拿! 無錯! 我話唔靈就會比一百蚊你，不過我講過個魔法要維持幾粒鐘，你依家甩開左，你就破財啦!唉!』 

『破咩財呀?』 

『就係無左個一百蚊!』之後我作勢急步離開。 

『頂你!好賤呀!』慧雯即時追打住我。 

我地兩個人好白痴咁，係條街到走黎走去，打黎打去，好似D小學雞咁，我係到諗我有幾耐無試過依個感覺呢? 人愈大，對愛情愈黎愈睇化，愈黎愈現實，唔係一就係二，好公式。無左以前個種單純，如今下下都好利益化，以前拍拖講感覺，依家拍拖講條件，有時侯真係幾累。所以依家可以同慧雯做下小學雞都唔錯。

我地玩左成晚，去左睇燈飾，影左好多相，唔講唔知人地仲以為我地拍緊拖。 

『你Whatapps係咩? 我Send返D相比你。』為左可以同佢有下文，我故意拎自己部電話黎同佢影相，之後問佢拎埋電話扮哂野話比返D相佢，可以唔洗咁露骨問佢拎電話。 

『都估到你啦，又唔肯用我部相機，係都要用電話影，想拎我電話咪早D開口囉! 哈哈!』 

頂，如果佢玩政治真係好恐怖。 

『咁你唔想拎返D相，咪唔好比囉!』 

『94340634。唔好夜晚晚打黎叫我起身屙尿呀!』 

『白痴!』 

『好啦，我要走啦，拜拜! 劉啟明。』 

『拜拜。』 

望住慧雯背影，不自覺地發自內心微笑出黎，依一晚真係好開心。Whatsapp聲音突然響起，呀! 慧雯咁快就忍唔住叫我? 哈哈。 

我一睇，有點失望，原來係阿靜，我既女朋友。 

阿靜: 
阿明，你好返D未呀? 食左藥未呀? 洗唔洗我黎陪你>< 

阿明: 
我食左藥，依家想訓，唔洗你黎啦! 你出去玩好過啦 

阿靜: 
人地本來同你一齊出去><邊有約人..... 

阿明: 
姐係怪我? 姐係我專登病黎令你無街出? 

阿靜: 
我唔係咁既意思呀...... 

阿明: 
Sorry，個人一病就好易燥，我去訓先。 

阿靜: 
嗯.....早抖啦^^聽日黎陪你呀 

阿明: 
到時睇下點。 

關上Whatsapp，將手提放返入褲袋，大好心情突然比阿靜破壞哂，咩癮都無。望住遠處就快消失於人群中既慧雯，心情又再一次好返D，一於返去同佢Whatsapp whatsapp!

夜晚返到屋企，腦海仍然回味緊頭先餐廳所唱個首歌，忍唔住開部電腦上Youtube聽返首歌，同時間，拎起部手提電話Send返D相比慧雯，一路Send比佢個陣，都見到佢Whatsapp顯示狀態係上線中，但我Send哂D相比佢之後，佢都無比回應我，大佬丫，講聲唔該都好丫! 不過諗下諗，又或者佢覺得係時侯終止依段短暫既友誼，講到底佢有男朋友，而且我地只係識左唔夠幾粒鐘既陌生人，稱不上為朋友。所以我都唔應該放太大既期望係依段關係上面。 

突然Whatsapp聆聲響起。 

阿靜: 
仲未訓既? 

Whatsapp最令人惡頂就係個上線時間，明明頭先呃緊阿靜去左訓覺，但一開Whatsapp就暴露左我既狀態，有時侯我都幾懷念Sms既日子，鐘意覆就覆，唔鐘意覆可以唔理，又或者遲下先覆，而且又可以追女仔個陣，又可以試下個種期待既刺激感覺，無時無刻都拎部電話出黎睇下，等下個Sms來臨，又會諗下對方收唔收到個Sms呢? 洗唔洗再Send多次呢? 

依家Whatsapp既最後上線時間真係完完全全破壞哂依D期待，而且仲增添一份自卑感覺，成日係到諗點解對方上緊線都唔理我，係咪自己係對方心目中既地位好低呢? 一方面自己好似Chur住人回覆咁，另一方面自己又會其他人Chur住…..就好似阿靜咁。 

阿明: 
訓左架啦，岩岩起身屙尿，順便禁下Whatsapp姐 

阿靜: 
記得飲多D水呀! 快D去訓啦! 

阿明: 
OK! 你都去訓吧 

阿靜: 
^^ 

放低電話，一種生厭既感覺一下子湧哂出黎，由唔知幾時開始我覺得自己對阿靜既態度同感覺都開始改變緊，開始唔想理佢，唔想應酬佢，同佢傾電話開始Dead air，唔係我唔想搵話題，而係我懶得去哂心機同時間去搵話題同佢傾…..唉。

望一望窗外，冷風吹來，已經唔知幾多次係大好心情之下比阿靜攪到無哂心情。我望向床頭既相架，忍唔住拎黎回味一下，相入面就係我同阿靜既合照，佢笑得好靚，好甜。一隻手橋住我，頭微微側向我，然後怕怕羞羞影左依張合照。 

我同左阿靜係大學Ocamp到識，當我第一眼見到佢個陣，我就已經比佢吸引住，佢雖然樣貌同身材都唔突出，但係佢個性格就好好，好純好乖，粗口都唔會講，試過係佢面前講左一句:『頂你個肺!』 佢已經好鄙視我，話我做咩講粗口。 

加上佢從來都無拍過拖，令我都幾肯定佢係處女，就係處女依一點已經係我腦海中加哂分，所以我個刻好想收服佢，好想成為佢人生中第一個男人。不過，諗起追阿靜個陣真係好難，加上佢對愛情一向都無咩特別期望，有同無對佢黎講唔係最重要，所以對於我既追求都係愛理不理，什至唔係好識得點比反應。不過愈難追佢，我就愈起勁，開始大膽咁向佢埋手，慢慢開始同佢傾多D Whatsapp，成日有意無意咁調戲下佢，約佢出黎睇電影食飯，簡單D講，我地曖味緊。 

最後阿靜終於比我感動到，做左我女朋友。個刻我係開心，但漸漸開始無左個種刺激既感覺，我好想過返D曖味既生活，唔需要負上責任，大家又可以開開心心咁玩。自從同阿靜拍左拖之後，大家都有男朋友，女朋友既身份，無形之間增添一種『責任』，依種責任好似一條鐵鏈咁，綁得我好緊，無論我做咩決定都好，我都需要顧及到阿靜既感受，同朋友出街都要同佢講聲，又需要定時定侯陪下佢。 依種責任令我覺得好煩。 

但係，我係唔會放棄阿靜。阿靜實在太好，我唔捨得同佢分手，更加唔想佢比第二個佔有，所以我係適當時侯哄下阿靜，佢就即刻返返黎我身邊。最好笑既係，當初係我追佢，好似無左佢唔得咁，但係依家，變左佢依賴我，無左我唔得咁，嘿。 

我放返低個相架，不自覺對住相架講左一句:『雖然我好仆街，但我真係唔捨得放走你，原諒我。』 

---------------------------------------------------------------------------------------------------------------------------------------------

『喂，阿明! 幾時同我返大陸浦呀? 上面D女好撚正架!』阿風一路食煙一路講，仲唔覺意將D煙吹黎我到。 

『頂…..好難聞呀，食煙就行開D啦!』 

『車，好心你啦!成廿幾歲仔，煙都唔食下，第時點出黎應酬人?』 

『咁就要睇下你要應酬邊個啦。』 

『話時話，你究竟幾時畢業架? 點解見你好似讀極都讀唔完咁既?』 

『快架啦，仲有一個學期就畢業。我已經廿三歲，重讀左兩年，身邊好多昔日既同學仔都出黎打工好耐，而我仲係到讀緊書，哂緊屋企人既錢，唉，我都快D出黎做野。』 突然間好似講多左咁，比阿風個一句說話撩起我內心既心酸，，雖然重讀左兩年換黎一個大學學位，但眼見屋企申請唔到政府資助，每年學費4皮幾皮現兜兜係屋企拎出黎，真係過意唔去。老豆老母加埋都百幾歲人，仲要早出晚歸咁去搵錢，晚晚返黎見到佢係到塗跌打酒，腰貼膏個D，我就更覺得慚愧。

『你假假地都算係大學生呀! 出黎唔愁無工做喎，你睇下阿言! IVE 畢業咁耐就霉足咁耐，唉! 我都無眼睇佢。』 說罷，阿風又對住球埸吸了幾口煙。 

『你估我想既咩……』身旁既阿言望住球埸，呆呆地說。 

阿風同阿言係我中學時期既好兄弟，兩個都係讀唔成書既人，阿風中三個陣就知道自己讀唔上去，於是就輟學，仲跟埋黑社會，自始之後就決定投身依個『行業』，阿風份人好市井，雖然讀書少，但佢知道自己條路無得改變，佢甘願接受，絕無怨言，仲的起心肝發展依一行，係大陸既K埸都搵唔少，佢成日都強調自己係黑社會，唔係D MK，流氓，佢好尊敬同自豪自己份職業。另外，佢仲係一個好重義氣既人，當佢知我重讀個陣，又唔敢問屋企人拎錢，又唔想我返Part time分心，於是成日塞D錢比我洗，每次都係幾百蚊，雖然金額都唔係好大，但對我個陣黎講已經足夠，所以我好感激佢。 

我仲記得佢個陣飲住酒比左幾百蚊我，帶點醉意咁同我講:『我依世人無咩讀得成書既朋友，讀書個陣個個都睇我唔起，唯獨你唔同，你無睇死我，所以有得讀既話我撐你讀落去!』 

個刻我係非常之感激佢，個陣仲暗地裏同自己發過誓，將來我發達一定要預埋阿風一份，不過佢依家咁風光，睇黎都唔需要我。 

至於阿言，佢係一個大隻仔，身高都成一米八幾，可惜頭腦真係好簡單，呆直既佢成日都比人利用，唔識佢既人會比佢外型嚇親，識佢既人就會成日恰佢。阿言心地其實好善良，比我地蝦都可以笑笑口，所以我地幾鐘意同佢玩，而阿風就成日借D意帶佢出去同人講數，唔打得都可以企係後面用個身型靠嚇。不過阿言屋企好窮，窮到好似拎緊綜援，而且呆直既佢，唔識變通，轉數又慢，所以一直都無咩點打過工，連當年會考完左等放榜個段時間，都無人肯請佢，令到佢日日屈係屋企，令本來自卑既佢就更加自卑。

『話時話，阿言你最近點呀? 你好似畢左業幾個月啦喎!』 我問。 

『無呀，依家係一間OK便利店到做住先。』 

『咩話? OK便利店? 你話哂都Ive畢業呀，你之前讀咩……咩工商管理話? 你走去做OK便利店?』 雖然我知道IVE唔係D咩大學院，都不至於淪落到做依D工呀? 

『我根本唔知自己想點，都唔知邊份工岩自己……唔通日日坐係屋企等食咩，咪出黎做住便利店先囉。』 

『不如你跟我搵食算啦!』阿風搭咀地說。 

『喂! 咪教壞阿言啦!』 

阿風掉左支煙落地，拍一拍大脾，企起身說:『我呢~ 就唔理你地! 我就出去踢波! 你地就慢慢係到坐啦!』 

『坐你個頭，阿言，我地出去踢波!』 

『係啦係啦，出黎踢下波出下火好過啦! 喂! 阿言! 你去守龍。』 

阿言一臉無奈地說:『又係我守龍……』 

當阿言慢慢走去龍門時，從佢背面黎睇，我看唔透阿言既將來，但我都唔知點樣先可以幫到佢，更加唔想自己變成另一個阿言，睇黎我都好好為我前途打算一下。


踢完波返到屋企，攤係張床到，諗起今晚既對話，我問一問自己，究竟畢左業之後，我要做咩工好呢? 我從來都無認真諗過依個問題，以往做暑期工都係做D侍應，倉務，不過大學畢業無理由做依D，就算係寫字樓，都係一個普通既文員仔，我即刻起身上勞工處睇下文員有咩要求。 

嘩，一禁入去商用服務業黎睇，好多都係會計文員，我都無讀過會計既! 再望望咩客戶文員，嘩，又要識咩Outlook Express，MS Word，MS Excel，咩依D要識既咩? 唔係一開出黎打下字就得既咩? 仲要最少一年經驗，我係文職既經驗基本上係零，咁我仲可唔可以去做? 我再望一望個人工，好多都係八千至九千蚊，仲低過我暑期做侍應份糧。 

我望住個勞工處網頁，開始感到有點心寒，我竟然…….竟然唔知我前景係點，如果我真係搵依D八九千蚊既文員黎做，我點對得住我屋企人? 點面對我班朋友仔?

雖然我仲有一個學期先正式畢業，但對於讀中文系既我，真係幾擔心前途問題，係依家以商業為中心既香港，中文系真係食得屎，對教書我又無興趣，加上出生率不足，需要已經唔需要咁大，同時間老師依份職業己經變成合約制，隨時唔續約，前景點都無保障。 

其實當初為左有大學學位讀，加上我重讀左兩年既關係，就算中文系唔係我心目中想讀既科都逼於無奈咁接受，因為依科收得比較低分。而其實我想讀既......就係媒體創作，唉。 

Sem break假期，無返工既我，一直係屋企打下機，渾渾噩噩咁唔知自己做緊咩，身邊好多同學仔都有份Part time做，而我咩都無。電話響起，又係阿靜...... 

『喂? 阿明，係唔係屋企? 不如我依家上黎呀? 』 

我一路打住機一路聽住電話，是是但但咁講左句:『你鐘意啦。』就收左線。 

放下電話之後，Whatsapp鈴聲接住響起，我有D厭煩，心諗:『阿靜又點呀!』 

一睇之下原來係慧雯。 

慧雯: 
你D影相技術真係好差囉! 

我即刻唔打機，心情大好之下係到禁部電話即時回覆佢。 

阿明: 
唔係丫，都幾好丫! 將一件豬X影到成個女神咁，我覺得幾好。 

慧雯: 
你想話我係女神定係豬X呀! 

阿明: 
自己領悟一下啦 

慧雯: 
無聊!

慧雯: 
做緊咩呀? 就黎放完Sem break啦!!唔想返學呀! 

阿明: 
無丫! 係屋企到上下網咁 

慧雯: 
你真係得閒 

阿明: 
你返工? 

慧雯: 
嗯 

當我聽到慧雯有工返既時間，內心有點不好既感覺，這更顯得我真係好似好無用咁。 

阿明: 
係呢，你將來想做咩? 

慧雯: 
嘩! 無啦啦講將來? 咁認真既! 

阿明: 
係時侯要諗架啦! 我地就畢業啦 

慧雯: 
不如你黎接我放工! 我地再慢慢講 

睇到依個Msg，成個人熱左一熱，"不如你黎接我放工"，依句說話可以好有意思同意義，估唔到慧雯咁直接，唔通佢都對我有意思? 唔係......我差D唔記得左佢有男朋友，同埋差D唔記得左佢係一個好主動同Social既人，我要盡量抑壓住自己個心，唔好將依份期望放大，以致日後一發不可收恰。 

阿明: 
好呀，幾點邊到? 

慧雯: 
新城市City super個到，我仲有一粒鐘就放啦! 你住邊架? 趕唔趕到黎? 

阿明: 
絕對無問題! 一陣見! 

我即刻跑去廁所沖涼洗頭換衫，整到靚靚仔仔咁出去搵慧雯。係巴士上面，不自覺係由心笑出黎，依種關係有D刺激同令人期待，始終追女仔對我黎講真係好過癮，有D似當年追阿靜個種心態同感覺咁。 

去到City super後，企係門口等慧雯個陣，電話響起，望住顯示係阿靜，我即時嘖左一聲，成日都搵我，真係好撚煩，特別係依個緊張時期，於是我無聽到個電話，較左靜音，由得佢係褲袋到震。

慧雯著左條黑絲，顯得雙腿非常柔嫩，大脾個位置又有少少肉地，其他又無多餘既肉，加上佢戴住個Condom帽，粉紅色粗框眼鏡，配上灰色頸巾同一件漁夫褸，真係好想一野攬住佢。 

仲有一樣好重要既野，就係係等待同見面個一刻，我個心係有心跳架! (廢話)，個種心跳既感覺，好難用筆墨黎形容，就好似見到女神男神咁，成個人個心好似離左一離咁，心跳加速，成個人都好熱，都感覺到自己塊面開始紅紅地咁，依種感覺真係好正。

『你住邊架? 真係咁準時黎到既。』慧雯微笑地問。 

『你估下?!』 

『你連貼士都唔比，我點估呀!』 

『新界區囉!』 

『你不如話地球啦! 傻瓜!』 

當我聽到"傻瓜"依兩隻詞出自佢口時，我不自覺又為左佢係我心目中增添多幾分，因為我覺得係依個年代無咩人會講得出依個只會出現漫畫既詞語，通常依家話人傻，會用個Kai子，傻仔等等，而好少話人傻瓜，帶點童真又帶點善良，通常講得出傻瓜依個詞既人，性格同心地都唔會差得過去邊。 

『點呀，肚唔肚餓呀? 去食野?』我一副關心既口吻去問慧雯。 

『好呀! 你請!』 

『點解要我請呀?』 

『因為我肯出黎見你，要慶祝一下。』 

『你見我就要我請你同埋要慶祝?』 

『個晚你Send左D相比我，但我無應你，你個心一定係到諗好多野，你一定好期待同好想我回覆你，係咪呢? 既然你咁期待，我肯出黎見你，係咪應該請我食飯呢?』 

我感覺我面前依個慧雯好似讀心神探咁，知道我既心思，咁佢言下之意係咪姐係知我對佢有好感呢? 但我仍然扮到一副不在乎既樣。 

『你會唔會諗多左呢?』我笑笑地說。 

『可能係啦! 咁快D去食飯啦!』

一路行去餐廳個陣，慧雯忍唔住問:『你褲袋係到震喎，唔聽電話?』 

『都係3台既人打黎叫我交錢姐，唔洗理。』 

『哈!』 

我地去左味千食拉麵，一路食一路傾計了解一下大家，估唔到我地相識左既日子唔長，但我地已經同抬食過兩次飯。我相信如果咁樣保持落去，我同慧雯絕對有下文。 

『你做未講你住邊喎。』慧雯再次問返佢關心既問題。 

『咁你又住邊呢?』我反問。 

『我住馬鞍山。』 

我聽到之後，個心又離左一離，因為我自己都係住馬鞍山，咁岩既? 

『馬鞍山? 係咪沙田入面?』我扮哂傻仔唔熟沙田區咁，免得比佢懷疑。 

『係丫! 你住邊姐究竟!』 

『我呀? 住馬鞍山囉!』我故作輕挑，扮到似真又似假咁。 

『真係架? 馬鞍山邊到丫?』 

『總之就住馬鞍山啦!』 

『車! 又唔講!』 

『食野啦!』我覺得講自己住馬鞍山已經係最大既底線，始終唔應該將自己既野講比一個岩相識既人。 

食完野之後，我地係新城市行左陣，都奇怪點解慧雯咁耐無拎個部手機出黎，照計拍拖應該會傾得多D。

『琴晚我訓唔到覺呀!』慧雯突然說。 

『點解呀? 失眠呀?』我關心地問。 

『係丫! 琴晚馬鐵唔知做咩事，D燈開著哂，光到我訓極都訓唔到丫!』 

我即時係到諗琴晚馬鐵好光咩? 我住係馬鐵附近都唔多覺有，於是我就回應:『你係咪記錯左呀? 琴晚我都唔見有著哂D燈。』 

慧雯即時陰陰咀笑笑口咁:『嘿，原來你住馬鐵附近既，係馬鐵沿線只有頌安，恆安，新港城，姐係你住依三個村附近，因為耀安，利安係比較遠，根本留意唔到馬鐵。』 

我好驚訝，依個女人既頭腦根本深不見底，每時每刻都探緊我口風，一唔小心應付隨時比佢睇穿個底，依個女仔一D唔簡單，令我有少少淆。 

不過，就係因為咁，我就愈覺得刺激，愈覺得有趣。 

『我都係隨口up下姐。』我有點唔知比咩反應，連我都覺得依個解釋假到核爆。 

『算吧啦你，已經比我識穿左! 哈哈!』 

後來我地去左睇下D 聖誕燈飾，雖然過左聖誕節，但係D燈飾仍然係到，就當散下步睇下野咁。 

『今次用返我部電話影啦!』慧雯比部電話我。 

『咁你記得要Whatsapp我，比返D相我喎!』 

『邊個話要幫你影? 你影我之嘛!哈哈!』 

『頂你丫.....』 

『哈哈! 快D影!』 

影左陣之後，望一望個鐘都成十一點幾，係時侯要走。

我就問慧雯:『夜啦，要返去啦。你坐咩車返去?』 

『小巴丫! 坐810。』 

我聽到之後即刻回應:『咁岩既? 我都係喎!』 

『810只係經頌安同新港城，姐係你唔係住恆安啦! 如果你住恆安就應該坐巴士!哈哈!』 

頂，好辛苦，依個女人真係每時每刻每句對話都係探我口風，我感覺自己開始慢慢比佢拆骨咁。 

『你話係咪係囉!』接著我就行去坐小巴個條路。 

『Hey! 你唔係真係搭呀?』慧雯見停我。 

『點解唔搭得?』 

『除非你真係唔介意比我知你住邊啦，我同你一齊搭，你係邊到落車既話，我咪知你住邊。』 

我故意行近慧雯身旁，輕輕係佢頸邊講:『唔通我係新港城落車就代表我住個到? 你唔比我突登坐去個到玩你?』 

慧雯轉頭望向我，我地臉與臉之間只係差幾十CM既距離，好想有咀落去既衝動。 

『如果你咁得閒既，你咪試下囉!』慧雯有點生氣，大概覺得我真係幾無聊。 

同慧雯一齊坐車個陣，可能慧雯返完工，之後又同我去玩，真係覺得好累，不自覺咁挨左落我膊頭到，而我都忍唔住拎起隻手一抱佢入懷，整個過程大家都無出聲，好似有默契咁比反應。慧雯既頭髮香味令我感到莫名既興奮，我地之間既感情關係又進了一大步。 

最後我落車先，拜別之後，我帶住甜絲絲既心情返返屋企，一直回味緊今晚同慧雯所發生既事。 

但當我行到屋企門口時，竟然見到阿靜坐左係我門口到......我慢慢走近，見到佢訓著左咁，佢攪咩? 

阿靜聽到有人走近，都驚醒左，當佢見到我之後即時問:『你去左邊呀?』 

『咪出左街。』 

『我打極比你都唔聽電話，你攪緊咩呀?』

我再係褲袋拎個電話出黎，發現阿靜(未接來電23)，我先醒起阿靜今日話要上黎我屋企，我當時仲答應左佢。

『較左震機，聽唔到。』我留意到阿靜格離有幾盒飯盒。 

阿靜見到視線望住飯盒，就低頭說:『我驚你肚餓......突登買上黎比你食。』說罷，阿靜開始有D嗚咽。 

『咁你食左野未呀?』我捉住阿靜雙臂，關心地問。 

阿靜無出聲，只係搖搖頭。 

『黎，入去叮返熱佢。』我拎起個飯盒膠袋，再拖住阿靜隻手。 

阿靜即時甩開我隻手，慢慢地說:『我愈黎愈覺得......你對我好冷淡，好似變左第二個人咁。』 

『你又亂諗咩呀?』 

『你係咪已經唔再鐘意我呀?』阿靜流下眼淚。 

『做咩無啦啦咁講呀?』個一刻，我的確有點猶豫。 

阿靜聽到後就轉身走，我即刻追上去捉住佢隻手:『又點呀?』 

『你唔想答......』 

『我答啦! 我鐘意你呀! 好鐘意你呀!』我溫柔地攬住阿靜，慢慢地說。 

阿靜即時軟化了，無出聲咁比我攬住。 

『好啦好啦，快D叮返熱D野啦。』 

『嗯。』阿靜就拎左我個膠袋慢慢行去我屋企。 

我望住阿靜背影，不禁舒了一口氣，到依一刻我都唔想放走阿靜，難免要哄下佢。 

此時，電話又再一次係褲袋到震，一睇之下，係慧雯Whatsapp。 

慧雯: 
早抖 =]

阿明: 
早抖 =] 

我心情即時又好返哂，慧雯真係好吸引我同帶比我無限新鮮咁。 

『喂，你要開門比我丫。』阿靜企係我門口到說，聽把聲佢仲係想喊想喊咁。 

『嗯，依家開。』都係哄返阿靜先。

個一晚，阿靜長期處於暗灰狀態，加上屋企只係開左一盞大廳燈，令陰暗既燈光下顯得阿靜更加灰暗。 
我坐係飯桌享受已經凍到無得再凍既福建炒飯，即使叮左好耐微波爐，都仍然感受到D飯凍到硬哂，D汁都凍到結哂，我一路食一路諗，天氣咁凍，阿靜咁怕凍既人，一直坐係我門口等我? 

我望一望坐係梳化既阿靜，佢一直望住部電視機，一直沉默住。 

『咳......今晚係到訓?』 我問。 

阿靜望一望個鐘，之後就拎起側面既手袋，然後冷冷地說:『我返屋企。』 

『我送你?』 

『你鐘意。』 

搭緊Lift個陣，我們兩個都沉默著，氣氛真係好差。 

『我Book左星期五夜晚9點，係旺角新之城唱K，你記得準時到。』阿靜說。 

我諗左陣，我約左佢? 無啦啦咁突然唱K既? 

阿靜見我一臉問號，於是忍唔住再講:『我諗你唔會過份到連我既生日都唔記得呀?』 

『你生日呀嘛，我記得，到時我會準時到。』 

Lift門開了，一路行去巴士站，我一路都尾隨住阿靜，好似D細路仔激嬲媽咪咁，聲都無得聲咁跟住對方。 

『最近我......有個男仔......』阿靜邊行邊說，但又欲言欲止。 

『最近咩話?』車聲令我有點唔集中。 

『嗯......無野。』 

『下?.....哦。』 

『你返去先，凍呀! 我係到等車得架啦。』阿靜突然微笑地說。 

『咁我走先。』說罷，正想轉身時，阿靜突然行前，輕輕咁鍚左我一淡，以阿靜既怕羞性格，加上巴士站附近都有唔少人係到，阿靜依個舉動唔係佢既作風，睇黎阿靜依一吻佢覺得非要鍚不可。 

寒風之下，令我嘴唇感受到阿靜個種體溫。 

阿靜輕輕說:『我真係好鐘意你，劉啟明。』 

當我聽到劉啟明既時侯，腦海即使出現既影像唔係眼前既阿靜，而係慧雯，一個只肯讀我全名既慧雯。

『嗯.....我都係。』我唔知點回應好，唯有哄下佢開心，配合返個氣氛。 

阿靜聽到我咁講，都笑了，再推走我:『凍呀! 快D返屋企! 快D快D!』 

拜別左阿靜之後，返到屋企，望到食剩既福建炒飯，不禁嘆了一口氣:『我真係唔應該對阿靜咁衰，要佢開心返D先得。』 

於是拎起部手提，打開Whatsapp，禁去阿靜個到，打左以下幾句"阿靜，對唔住，今晚其實我......" 

當我打緊個陣，手提震左一震，我跳出去睇下，原來係慧雯。 

慧雯: 
岩岩沖完涼，見你仲上線，仲未訓? 

阿明: 
未呀 

慧雯: 
頭先你膊頭好舒服 

阿明: 
好多女仔都咁講 

慧雯: 
但你隻手唔多規矩 

阿明: 
咁係想你有更舒適既享受 

慧雯: 
你唔記得左我有男朋友咩? 

阿明: 
有咩問題? 有男朋友就唔可以比你訓? 

慧雯: 
唔係......不過......我有男朋友同無男朋友無咩分別 

阿明: 
點解咁講? 

睇到依到，我開始意識到慧雯同佢男朋友關係應該出左問題，唔怪得佢成晚手提都無響過。 

慧雯: 
佢好耐無理我，我地關係都無以前咁親密，感覺上......佢出面有左第二個 

阿明: 
你咁好都出去偷食? 

慧雯: 
哈哈.....你又知我好既? 

阿明: 
相處下，感覺到你幾好，幾吸引。 

慧雯: 
多謝，但我唔好的。 

阿明: 
唔好講依D，咁你打算點? 

慧雯: 
無咩打算，分手只係時間上既問題 

阿明: 
傷心嗎?

慧雯: 
如果半年前你問我依條問題，我可以答你我會傷心到死，但依家你咁問......我反而無咩感覺。 

阿明: 
你地之間既冷淡，已經沖淡左你應該要既傷心。 

慧雯: 
好事定壞事?哈哈 

阿明: 
好事! 哈哈 

慧雯: 
喂 

阿明: 
? 

慧雯: 
劉 

慧雯: 
啟 

慧雯; 
明 

阿明: 
咩料= = 

慧雯: 
無呀 哈哈哈 我鐘意叫你個名 

阿明: 
傻既 

慧雯: 
我訓啦 =] 聽日返早，早抖 

阿明: 
嗯 =] 早抖 

依一晚同慧雯既對話令我比阿靜唔多唔少影響到既心情，突然得到希望咁，不自覺係屋企跳黎跳去，不斷係到" Yesssssss" (好重S音)，依種心情同我當初追到阿靜既心情差唔多。 

阿靜? 

望返Whatsapp，見到係阿靜Whatsapp未打完既字，我就把心一橫Del哂佢，因為我都眼訓，廢事Send左比阿靜後，阿靜又回我，一陣沒完沒了就麻煩。

" 時代要一天天分薄你~我未來，難得一起時別要放開 " 

薛凱琪首『名媛望族』主題曲將我從睡夢中弄醒，我半訓半醒既狀態之下接聽電話，心情已經有D燥底。 

『阿明? 你落唔落黎飲下酒，吹下水。』原來係阿言。 

『屌你老味......幾點呀! 咁早打黎托呀? 叫我同你飲酒?』 

『咩早呀......成7點幾啦，你唔係訓到依家都未起身呀?』 

7點幾? 唔係怪? 我拎開手提睇一睇，見到手提顯示時間為 " 19:35PM" 
頂，又訓左十幾粒鐘，D時間日夜調轉哂咁。 

『好啦好啦，我落黎，你順便同我去M記買個麥樂雞餐加大，飲芬達。球埸見。』 

『OK!』 

收線之後，就起左身去廁所梳洗下，一路刷牙一路望住鏡中既我，自從放Sem break之後，一直頹係屋企，加上屋企人去左有史以來第一次旅行，所以更加無王管，生活更加Hea，而我又無返工，日日訓到無朝百晏，感覺自己好似行屍走似咁，不知所謂。 

落到球埸，見到阿言一身OK便利店既制服，見到我就覺得佢好寒酸。 

『收工就換過件衫啦，仲著套咁既野出黎。』 

『無咩所謂啦......拿，你個M記。』阿言拎份M記比我。 

接過後，就拆開黎食，順便問:『阿風呢? 唔叫埋佢出黎?』 

『佢話去學結他，一陣搵我地。』 

我望住無人踢波既球埸，一路食一路回應:『個死仔，無神神去學咩鬼野結他。』

『你唔洗陪阿靜既?』 

『無，邊有咁多錢洗，今年我扮病，放左佢飛機。』而事實上，我同慧雯食左幾千蚊既聖誕大餐。 

『好心你對阿靜好D啦，佢真係絕世好女仔黎，唉......識著你條友真係.....』 

『你同我定! 我對阿靜好好，我都知佢係好女仔，我唔會放走佢。』 

『有陣時.......我真係幾妒忌你有個咁好既女朋友。』 

我望一望阿言，不禁笑問:『做咩? 好Dry呀你? 你都可以搵返個架。』 

『我依D咁既人......邊會有人鐘意。』 

『之前你同我講個個IVE女呢，進展成點?』 

『佢叫Anita ......唉，我同佢係做Project識既，我自己唔知醜走去Whatsapp同佢傾計，但佢好似唔多想應我咁，就算應我都係單字，好Hea......你知我性格，只要感覺到對方好似唔鐘意我，我就會即刻知難而退......前幾日平安夜，我唔知係咪傻左，走去約佢出黎。』 

『死仔，咁夠彊? 最後點呀?』 

『無呀.....最後都無出，佢講左好多理由話唔想出，其實我都知咩事。』 

『唔好咁啦，女之嘛，依個唔得咪下個囉。』 

阿言係個膠袋拎左罐啤酒出黎，飲左幾淡，冷冷地說:『已經過左23年單身既聖誕節，究竟有女朋友過既聖誕節會係點呢? 我真係好想......好想同鐘意既人一齊過聖誕節。』說罷，阿言又飲左幾淡酒。 

我開始感覺到阿言個種心情，大時大節自然想搵個伴陪，對於我初中個陣都有咁既諗法，個陣好想拍拖，但依家.....拍左拖之後反而唔想過依D大時大節，因為高消費，又要諗送咩禮物，又要Plan好行程，真係幾煩。但我無理由咁樣同阿言呻，廢事話我係到哂命。

『不過，就算Anita肯同我出街，我都.....我都比唔到開心同快樂比佢既，我咁窮，邊有錢同佢去食聖誕大餐，銀包得個幾百蚊，人地咁多朋友，同班friend開Party仲開心，我都係無謂攪到人.....平安夜無論糟塌左係我手上......』

『喂.....你無野呀嘛。』真心覺得阿言真係好灰，佢實在太自卑。 

『有時侯真係想返返中學讀書，起碼有聖誕聯歡，大家一齊買D併盤返黎食，之後落禮堂睇歌唱比賽，又同班既人交換禮物，夜晚又去BBq......個陣大家都去買聖誕卡同戴住聖誕帽.....好開心。』 

聽到阿言講返以前讀書既往事，都令我諗返起以前中學既回憶，講真，個陣覺得依D濕鳩聯歡係呃錢，買既野食又難食，交換禮物又中埋D濕鳩M巾，抽獎中粒提子都試過，之後聽埋D濕鳩以為自己係歌星既學生去唱歌......個陣時不知幾想走。 

但依家脫離左中學時代後，就好想返去讀返中學，以上既濕鳩事情都變得好美好，唉.....個陣讀緊書都唔會珍惜，讀完之後先發覺依D回憶依D安排依D節目真係好正好懷念。 

『以前係班到，個個都話我係好男仔，但最好笑既.....佢地永遠唔會揀佢地口中既好男仔。』 

『女人係咁架啦。』 

阿言指住球埸外既一對情侶 :『個女仔幾正，衣著打扮好似Anita，唔知佢依家做緊咩呢? 唉，個女仔拖住個男仔.....個男仔一定好溫暖。』 

『嗯......』我飲住冰凍既芬達，望住個對情侶，有D比阿言影響到，開始有D掛住阿靜。 

我地兩個一直呆呆咁坐係到，都唔知坐左幾耐，突然聽到背後有人大叫 

"兩條濕鳩" 

轉身一望，見到阿風拎住個結他行緊埋黎。 

『點呀你，學下玩結他?』 以我認識既阿風唔係D咁既人。 

『拿! 等我配合返個節日氣氛，彈首聖誕歌比你地兩條毒撚聽啦!』 阿風拎住支結他準備彈。 

"Single bells..Single bells..Single all the way..." 

『屌你，咩Q Single bells....』阿風將jingle bells唱成Single bells，擺明串我地。

『喂，今次又媾咩女呀? 想彈結他感動到人呀?』 

『女就係女啦! 不過依件唔洗我媾! 佢不知幾鐘意我，而我又不知幾鐘意佢!』阿風邊彈邊說。 

『咩女咁巴閉呀? 咁敬仰我地風哥!?』 

『就係我阿婆! 全世界得佢一個鍚我之嘛!』阿風坐係我地中間，我地三兄弟又聚埋一齊了。 

係阿風好細過個陣，父母已經離左婚，佢爸爸後來娶左個巴西女人，之後就移民去左巴西，廿幾年都無聯絡阿風，阿風一早當左佢死左。而阿風媽媽因為長期操勞，加上比老公傷得好深，最後因病去世，剩返劉婆婆一直照顧阿風。 

『我地都好耐無見劉婆婆!』我記得對上一次已經係三年前，我同阿言好鐘意去阿風屋企玩，劉婆婆都好鐘意我地，成日都煮D好野食比我地，又偷偷地比D錢我地買野食，我地成日追問婆婆以前拍拖既野，次次都哄得婆婆好開心，我地又叫婆婆試下錄音扮報警，目的都係想聽佢由999，讀成鳩鳩鳩! 

次次劉婆婆知我地玩佢，都會輕輕打我地個頭，然後就話:『你班死仔Bell! 又蝦我!呵呵呵!』 

之後我成班都會扮佢把聲係到 "呵呵呵呵" ，我地真係好鐘意劉婆婆。 

『你班死仔無良心，枉我阿婆咁鍚你地，佢入左老人院好耐啦，唉! 佢身體唔好，我又要搵食，如果唔係我都唔想將佢放入老人院。』 

『咁你學結他彈比劉婆婆聽?』阿言問。 

『係呀! 我練左好撚耐啦屌佢老味! 拿! 我揀左首Supper Moment 既最後晚餐!』從阿風既眼神可以睇得出佢真係練左好耐。

『我睇下我隻手指，彈結他彈到我想死，個D濕鳩課程又要安排夜晚上，返完工累到仆街都趕住去上堂學。不過算啦，為左阿婆.....值得既!』 

『講咁多把撚咩，彈黎聽下先啦!』我好期待阿風學成點。 

『No~~~你班毒撚無資格聽! 我要婆婆做我第一個聽眾!』 

『係啦係啦!巴閉啦你! 』 

『拿! 唔好話我唔益你地，聽日同我去老人院探佢啦!』 

『好呀!』 我同阿言都好想同劉婆婆見面。 

阿風突然企起身，又再一次邊彈邊唱 " "Single bells..Single bells..Single all the way..." 

"Single bells..Single bells..Single all the way..." 

"Single bells..Single bells..Single all the way..." 
"Single bells..Single bells..Single all the way..." 

第二日，阿風自己一個係屋企拎起支結他，諗住為一陣既"演出"再最後準備，於是就彈起Supper Moment 既最後晚餐。 

"人無法走過每天~~為求沒有帶著遺憾活到終點~~~" 

" 就是你 讓感覺從此不再簡單平凡~~" 

" 到處也是彩色 只因歲月印有你我的......" 

突然，"咔"的一聲，結他上既線突然斷了。 

『屌啦星，咁撚化學既? 妖.....又要補返條線。』阿風放低支結他，一路搵線補個陣，不覺意望向支結他，內心突然有種不安既感覺。

係另一面，我同阿言好準時咁係老人院門口等阿風，阿風咁鍚佢阿婆，又講到咁大陣仗，點知遲到個個竟然係佢。 

『打左比佢未呀?』我問。 

『岩岩打左，佢飛的黎緊。』 

『飛的? 洗唔洗呀! 佢好有錢咩!』 

『佢真係搵唔少架.......』 

『嗯.......』我又諗起我對將來既前景感到優慮，究竟將來我會做D咩職業，搵到幾多錢呢? 

阿言係袋到拎部錄音機出黎，然後話:『琴晚我返去搵架，聽下!』 

錄音機傳來劉婆婆既聲 

" 喂.....喂....你班死仔Bell !咩黎架? (錄音機呀婆婆!) 擺係到做咩呀 (你話係咪999，我黎報警)，哦...喂 係咪鳩鳩鳩呀 ? (哈哈哈哈!!笑死我)! 丫...你班死仔Bell 又玩我!" 

聽返錄音，覺得好好笑，一陣一定播返比劉婆婆聽。 

等左一陣，阿風終於黎到，見到身水身汗咁，我地都唔怪佢，但係阿風手頭上咩都無，支結他呢? 

『喂，你支結他呢?』 

『頂.....唔好提，條線斷左，我又無買線補返。下次先彈比婆婆聽。』 

正想入去老人院個陣，突然有架白車駛入老人院到，老人院既職員即刻帶救護員入去，而其中一個職員認得阿風，於是就同佢講: 『風仔! 你婆婆唔得啦! 你快D入去!』 

阿風呆左，唔得職員帶路即刻衝入老人院，而我同阿言都意識到事態嚴重，都跟住阿風跑上去。

一路跑，腦海一片空白，同時祈求劉婆婆千其唔好有事。 

當去到一間房，見到劉婆婆好氣喘咁，阿風捉住婆婆隻手，不斷大叫:『婆婆! 我呀! 風仔呀! 你點呀!』 

『風.............(狂氣喘)』 

救護員好快就進行急救，我地係現埸一直睇住，阿風一直無停過，不斷大叫:『婆婆! 頂住呀! 婆婆....』 

埸面令我覺得好心酸，眼淚不自覺咁流下。阿言閉上眼為婆婆祈禱。 

直至婆婆氣喘聲消失了，救護員都停手了，我地先知道，劉婆婆已經走左了。 

頻密既氣喘聲消失了，換黎既係眾人既喊聲，特別係阿風既喊聲。 

職員走黎安慰阿風:『我地可以Call黑車黎，直接送走劉婆婆，又或者由白車安排去醫院，去證實劉婆婆已經死亡，你覺得點?』 

『白車......我想見多婆婆一面。』 

『OK.....你跟住佢地(救護員)上車。一陣我地安排社工跟進。』 

救護員將劉婆婆移去病床，放入救護車，阿風就跟住上去，而我同阿言就眼白白睇住阿風同劉婆婆離去。 

…………………………………..

直到下午三點幾，阿風打黎比我地，約我地去海邊，我地都即刻去搵佢，了解一下情況。 

去到海邊時，見到阿風坐左係到，身旁有一支結他係到。 

『點呀? 丫.....我唔係好識依方面既野，身後事安排好未?』我問。 

『嗯，老人院社工會幫我安排。』阿風把聲好沙啞，已經雙眼已經喊到好紅好腫。 

我同阿言靜靜地坐係阿風身旁，我地都唔知可以講咩好。我地三個一直望住個海，我相信我地三個個腦海一定諗住劉婆婆。 

突然，阿風企起身，拎起支結他大叫:『婆婆!!!!!聽住呀!!!!』 

" 人無法走過每天......為求沒有帶著遺憾活到終點 " 
就是你......讓感覺從此不再簡單平凡 

到處也是彩色~~ 只因歲月印有你我的足跡 
情從未變......歷練了多少變遷..... 

還記得...當初的手臂 滿載了浪漫與歡喜 
好比櫻花盛開日期...我會替你統統儲起 
願你沒有牽掛遠飛......在地平線上也有我為你打氣 
去吧 我會永遠珍惜你 直到下世紀 " 


這一刻，我真心希望劉婆婆可以感受到阿風對佢既愛，同時間，坐係到望住身旁既阿風，係陽光照射下顯得阿風更有男子氣概，我相信我同阿言都覺得，依一首歌係最感動到我地既一首歌。 

劉婆婆，再見了。 

" 願你沒有牽掛遠飛......在地平線上也有我為你打氣 
去吧 我會永遠珍惜你 直到下世紀 " 
---------------------------------------------------------------------------------------------------------------------------------------------

12月31日 

迎接新一年既來臨，都意味住Sem break既假期都漸漸結束，對完最後一年讀大學既心情，總覺得有種患得患失既感覺，所謂既大學五件事，上莊，住Hall，拍拖，走堂，做Part time，除左上莊同Part time之外，幾乎做齊哂所有野，但結果又得到D咩呢? 我真係答唔出。 

大學唔同中學，大學感覺上所有野都好假，無論同學又好，朋友又好，大家都好似拎住一塊面具咁，永遠睇唔透內心真實個一面。中學所識既朋友，如果好運既，隨時7年中學生活都同一班，大家都識大家咩料，大家都搵到大家最真個一面，同時又一齊經歷過唔同既野，考試，學校旅行，聖誕聯歡，陸運會好多好多野都一齊經歷，但係大學就唔同，所謂既三年大學生活，其實見得好少，大家讀既科又唔同，上既Tutorial既班又唔同，就算一齊上堂，落左堂之後都好快各有各散，大家都有自己要做既野，雖然大家見面時客客氣氣，但事實上，大家既感情都好冷漠。

大時大節，都係約返中學朋友一齊慶祝，同佢地一齊過，至少大家都唔洗拎住面具做人。 

約左班阿言同阿風出黎，順便拖埋阿靜出黎，廢事成日比人話冷落佢。今晚出尖沙咀倒數睇煙花，準備迎接2013年既來臨。其實出去都係為出而出，廢事大時大節都摺係屋企到，比FD知道又話毒又話無朋友咁，為左面子，雖然唔多鐘意，但都照出去。

有倒數開既人都知道尖沙咀真係好逼，逼到好似返大陸咁，有陣時又付出好多時間同體力去逼去霸個好位，換黎既只係好短既煙花時間，之後就自High咁大叫，就完事，其實個意義係邊呢? 

點知.....比我地見到一條勁空曠既地方，仲以為封左路，點知又冇，個位仲好鬼正，睇煙花一流，第一次咁近距離睇煙花。

仲有半粒鐘先正式開始，我望一望周圍，好多人，好多唔同類型既人

有一班應該係中學雞既後生仔三五成群咁聚埋一齊，不斷自HIHG同埋大叫大吠，入面既女仔不斷低著個頭係到打緊whatsapp 

"快D SD D祝福句比人先，唔係一陣就大塞車" 

唔知幾多年前開始，智能手機既出現，帶旺左Whatsapp，年年大家都會用Sms去祝福人，通常都會大塞車，要好耐先send到出去，但依家已經無人sms，個個都Whatsapp，突然間令我開始懷念Sms，時間真係會淘汰好多不合時宜既野，人都一樣，如果唔進步，一直停滯原地，好快都會比人淘汰。 

"用我依部啦!我收得好好呀" 

"喂 咪撚逼啦 " 

"Hi 你 你條j un到我呀 " 

聲音真係好嘈，但我唔反感，因為我都做過佢地，我以前都係咁，見到佢地咁好似見返以前既我咁，但我地依家選擇左靜靜地咁迎接新一年。依刻環境話比我知，我已經大個了。 

再望一望其他人，有一班年紀比較大少少既後生仔，年紀應該同我差唔多。佢地霸左個好位，五，六個人圍住一齊玩下啤，傾下計，靜態得黎叫人享受。 

再望一望周圍，好多情侶，緊緊咁擁抱住對方，見到依個情境，我再望一望身邊既阿靜，不自覺咁拖住阿靜隻手。 

阿靜被我依刻既舉動感到好奇，但又有一絲絲既開心。 

『凍唔凍呀?』我關心地問。 

『有你拖住，我唔凍。』阿靜怕怕羞羞咁回應。 

我笑了，阿靜成日都有D可愛既地方吸引住我，令我點都唔想放走佢。 

『一陣我地係2012年11點59分59秒 鍚對方，咁就可以咀到誇年，哈哈。』 

阿靜無回應，只係微笑地挨落我身到，而我就一手攬住佢，靜靜咁等侯放煙花既時間。 

抬頭望向天空，不禁冷靜下來諗一諗新一年有咩大計同願望，都趁機回想過去一年做過D咩 
已經入左大學了，但一直都好頹廢，走堂，唔讀書，日日以玩樂度日，好似過得亳無意義咁。 

諗下諗下，腦海諗起慧雯，唔知慧雯依一刻做緊咩呢? 又會同邊個一齊倒數呢? 

係大學依個狗公眾多，女人極少既地方入面，慧雯依個有返咁上下質素既女仔，加上又主動又social，而且咁聰明既女仔，一定好多狗公喉住，即使慧雯依家有男朋友，但以佢同男友依家既關係，分手都係遲早既事，如果我要追既話，一定要先下手為強，做佢後補情人。 

都係唔好諗咁多了，反正諗黎都無結果。身邊既阿靜緊緊比我攬住，我唔想攬住阿靜諗其他女人。

突然有對情侶逼左入黎，我轉身一望，見到對方都幾靚女，反而個男就真係唔太得啦。 

個女見我轉身望住佢地，即刻客客氣氣講句:『唔好意思呀!』 

我都好有禮貌咁回應: 『唔緊要，你地可以企我格離，因為我怕遮到你，哈哈。』 

對方帶點微笑 :『你係咪想話我細粒呀?哼! 好啦 咁我地就企你格離啦。』 

『唔該!』個男終於出聲了。 

我點了頭就繼續望住一片黑暗既天空，等待住煙花既來臨。不過真係比格離對情侶吸引住，令我有意無意咁去留意佢地。 

因為個女人真係幾靚，但個男就只屬一般，但生得高。只見男方從背後攬住對方，等女方可以捉住佢既手。 

阿言: 『喂，好鬼悶，有咩攪依家。』 

阿靜:『有阿風係到，我地唔會怕悶既! 係咪呀? 阿風!』 

阿風不嬲都係我地圈子入面好active，無時無刻都諗到新野玩，但最近劉婆婆既死，令到阿風沉默左好多。 

『我都唔知有咩做。』阿風淡淡地回應。 

我見阿風咁樣，於是打圓埸，拎左部iphone出黎。影住 IFC 依個好似條J既大廈。 

阿言: 『攪咩呀你?』 

『一陣倒數完，IFC 就會射D煙花出黎，好似射精咁，我依家要較好角度幫"佢"打下飛機，一陣就射架啦，我要捕捉2012年全香港第一個射精既IFC。』 

我不斷做埋手勢幫IFC 上下上下咁 CHOCK，就好似男仔打飛機咁，我就要捕捉一陣煙花從IFC頭頂射出黎既一刻。 

倒數開始了，身邊所有人情緒都突然高脹起黎，大家都好落力咁去叫，好似好大壓力咁，係咁叫住倒數。 

連我份人有點含蓄既，都跟住叫埋一份。 

5.....4.....3.....2.....1... 

正式踏入2013年，煙花不斷從海中射上天空，身邊既人都大叫好靚，同埋叫新年快樂! 

而我都捕捉到IFC射精既一刻，我愈望愈覺得個IFC真係好似一個龜頭.....究竟係邊個設計? 影完，我就收起左部iphone，細心傷賞一下眼前咁靚既景色。

煙花真係好靚，空氣中仍然散佈住燒焦味，又幾好聞WO!好多人都拎住相機係到影，有D 就拎住手提係咁SEND Whatsapp。 

依班人真係傻，等左成年，等左成晚，就係為左影相? 不如收返部相機手提，慢慢欣賞仲好啦。 

我望一望格離情侶，見到女方轉身，雙手攬住男既腰間，對男方講左一句 : 『你今年仲係我既Target。』 說罷，雙方便吻了數下，再繼續欣賞煙花。 

這個情境令我感覺到好溫馨，我對住個天不禁許左第一個願。 

" 希望依對情侶可以長長久久，開開心心吧。" 

真傻，竟然為一對三唔識七既情侶許願，倒不如先照顧下自己感情方面仲好啦。 

盡興過後，即時遇到2013年第一個難題，就係離開尖沙咀依個地方，逼住逼住咁走，真係好無奈。

返到屋企樓下，已經係零晨三點幾，街上人影都無隻，而我就好享受係黑夜下，聽住mp3，簡直就係人生一大享受。 

閚門開了，我按了我既層數，便閉起雙眼，準備將一路上所抑制住既唱歌情緒一一爆發出黎。 

我將mp3聲音按到最大，順勢跟住歌手一齊唱出口，我真係幾享受係閚到唱歌既感覺。 

過左大約五秒，我感覺到身邊好似有人，我再立即打開雙眼，驚見有一家人入左黎。 

我屌! 

原來個閚門未關好時，就有人按左開門入左黎，仆街.....我當時仲閉住雙眼，好大聲咁唱歌。 

個刻真係想扮下弱智仔，係到扮傻，流下口水咁唱下歌，等佢覺得我咁樣係正常既。只見兩位大人都沉默望住顯示樓數既顯示牌，而佢地既仔女就以一個歧視同好奇既眼光望住我。 

佢地一定心諗: 『依條傻HI，岩先係到做咩野?』 

個刻真係柒過煮炒麵王倒水，倒到成盤麵係洗手盤，估唔到2013年第一件柒事就係咁樣順利完成。
---------------------------------------------------------------------------------------------------------------------------------------------

開左學一段時間，感覺班入面既氣氛改變左唔少，無論做任何事，都會加一句" 最後一個Sem啦! 唔係唔做呀? " 

依句說話同我中7畢業成日都講，為左唔想令自己後悔，加上人生之中都唔會再讀返大學或中學，所以真係比依個"最後一個Sem" 做藉口令自己更主動參加唔同既活動。 

但身邊既朋友好多都開始寫履歷表，開始為自己將來搵咩工作打算。 

而我仲係一舊雲咁，咩都唔知。唯有令我著緊既，就係我同慧雯既關係，新一年開始，我同佢既關係愈黎愈好，不論Whatsapp，傾電話，或者係出街次數都愈黎愈多，相對阿靜既就愈黎愈小。 

上次阿靜話佢生日，當我買左禮物時侯，原來佢呃我，其實係佢個朋友生日，目的都係想我無理由推佢唔去，同埋想測試下我係咪真係記得佢生日，個一次雖然阿靜照收我份禮物，表現得好似好開心咁，因為佢成功令我做左傻仔一次，但實質上佢係有點心痛，男友竟然唔記得女友係幾時生日。

『你諗住畢業後做D咩呀?』 阿靜問。 

『未諗到，你呢?』 

『我應該去我老豆間公司到做，幫下手。』阿靜屋企有間小小既公司仔，人數只有八個人，始終都係小本經營，員工數目唔多，都請唔起人，所以阿靜一直都想幫輕下屋企人。 

『你都好呀，起碼已經有條明確既路。』 

『你肚唔肚餓呀? 買唔買D小食?』阿靜指住轉角街口既熟食店。 

『唔肚餓，都無咩胃口食。』我仍然好擔憂出路既問題。 

阿靜似乎都留意到依一點，於是安慰我:『唔緊要啦，慢慢搵，我地又唔急既。』 

『真係唔急咩?』我淡淡地說，之後見到格離有個地產商店，我就拉埋阿靜去睇，發覺居屋都賣成2,3百萬，私人樓更加上到去5百萬，貴到咁樣叫人點買? 

假設我人工有12K，比家用4K，交通食飯1-2K，消費娛樂2K，姐係剩返4K用，咁....要儲幾耐先儲到首期既幾十萬，仲未計我借緊政府錢讀書，係要還個十幾萬......而且我都唔肯定我係咪真係搵到12K一個月...... 

睇到我心都寒埋，我完全睇唔透我前景係點，望住堆幾百萬幾百萬既樓，我真係好淆。突然阿靜緊緊咁捉實我隻手。

『唔好怕，我地一齊儲錢，好快會儲到首期既。』阿靜溫柔地說，佢感受到我對前景既憂慮，於是盡力安慰我。 

『一齊儲錢?』 

『嗯，我地一齊儲，兩個人儲點都比一個人儲好D呀? 其實我唔介意同你捱，我都唔需要住大屋，我只要係你身邊就得。』阿靜望住玻璃上既樓價，溫柔地說。 

我個腦係到諗我同阿靜既關係會唔會去到咁遠? 佢視我為結婚對像，但我唔係，我仲未有咁既心，但聽到阿靜咁講，一份沉重既責任感一野壓落我身上，我意識到一樣野，如果我再係咁拖住阿靜既話，我將會害左阿靜既青春同心機，更會對佢造成好大既傷害。 

『哈哈! 做咩呆左呀? 人地都唔怕羞咁講依D說話啦! 你.....唔係唔想同我儲呀?』 

『唔係......儲，梗係儲，嗯.....』我唔敢望住阿靜，因為我講緊大話。 

『傻瓜。』 

傻瓜?! 我即時望向阿靜，佢竟然都講傻瓜，依句只會出自係純真既女仔口中既說話，阿靜都有份。唉，阿靜雖然唔係咩靚女，但至少佢係乖女，而且對我死心塌地，專一咁對我。以前細細個好想搵一個好女仔，最好性格好，又乖又唔港女，最緊要專一咁對我，如今依個咁完美既女仔真係出現係我面前，但我依一刻竟然想放棄佢，什至想將佢拒之於門外，點解咁? 

唔怪得D女仔口中話要好男仔，但當一個好男仔出現時，佢地永遠都唔會重視同選擇佢地，只因兩個字" 感覺 "，雖然我唔知道咩係Feel，但我只係知道我同邊個一齊係最開心，我同慧雯相處既時侯真係好剌激，好期待，好想多一刻同對方相處。而我對阿靜係有一種煩厭既感覺。

個日我全日神不守舍，於是搵阿言阿風出黎飲酒傾計，但阿風依然潛左水，佢真係變左好多，究竟佢做緊野咩? 仲係跳唔出劉婆婆死左既陰影? 

『唉，我依刻好緊張。』阿言望住前面既球埸淡淡地說。 

『頂......我約你出黎係聽我呻，你就係到同我呻。』 

『唔係丫，真係緊張呀，聽日情人節呀! 我約左Anita出黎。』 

『Anita? 咪你之前一直追緊個個? 唔係唔理你咩? 依D咁敏感既日子都肯答應你?』

『我都估唔到，上次平安夜佢都無出，但我一直都好努力咁關心佢，Whatsapp佢，加上佢最近遇上好多唔如意既野，見佢Facebook都話唔開心，我就盡力陪住佢，琴晚佢訓唔著打比我，我順勢食住上約佢聽晚出黎，佢又肯!』 

『死仔! 掂啦你! 條女終於比你感動到，你仲緊張D咩呀?』 

『我......未試過同女仔單獨出街架，加上聽日情人節，我都唔知應該點安排，我好唔好表白呀?同埋你聽日同阿靜點? 講黎聽下，我參考下。』 

『無呀，都係諗住同佢行街食飯睇戲，都一齊左咁多年啦，仲攪咁多野做咩?』 

『頂......咁我點算。』 

『拿! 聽日你先去買戲飛，即埸買就爆哂買唔到，你買定先! 之後Book間餐廳，同佢食飯，依家Book就太遲啦，我介紹你去我聖誕個間餐廳，個老細實比你，之後開開心心食完飯，就去行下街，再睇情況食住上，拖佢手，佢唔甩開你咪姐係你成功囉!』 

『嘩! 講到咁易既?』 

『頂! 約女出街之嘛! 輕鬆D啦! 拿! 依獲我撐你既!』 

『好! 等我聽日請病假唔返早更，早D去買飛同食飯先。』 

『早更? 你仲返緊便利店呀?』 

阿言聽到之後，不禁由興奮既心情變得有點沉重 :『嗯......』 

我見到佢咁，都唔想打擊佢，都無出聲望住球埸，將我對前路既問題收埋係心入面，因為我知道講左出黎阿言都幫我唔到，而且仲會影響左佢既心情，因為佢都同我一樣面對緊前路既問題。

第二日，阿言好早就去左戲院買左飛，同埋經阿明既介紹，順利係餐廳Book左位食飯，一切都好順利咁進行。 

阿言從來都無細心為自己打扮過，但為左依一刻，就好似一個初哥咁，緊緊張張咁照下鏡，Gel下頭，盡量以最完美既狀態下見Anita，仲去左櫃員機禁哂所有錢出黎，好好為今晚準備，即使洗好多錢都無所謂，因為阿言覺得依個係一個機會，一個可以同Anita一齊既機會。

阿言係旺角火車站到，好似一個新郎咁，好緊張咁靜待新娘出現，一向乖乖仔既阿言，係戀愛經驗上可以話係零，加上屋企窮既關係，讀書又唔叻，所以著既衫都係重重覆覆都係個幾件，令到阿明成日都話佢愈黎愈毒，變成一個毒男。 

雖然阿言身型高大又大隻，但對於自己被叫上"毒男"依個名真係唔多舒服，奈何因為太窮，想改變形象都唔得。 

阿言望望火車站既出口，好多情侶一對一對咁出黎，仲有唔少好似自己等緊"伴侶"既人，大家都互望大家，就好似同對方講 " 加油! 今晚我地一定得既!"。 

直到Anita出現，阿言就更緊張。 

『你咁早就到既?』Anita問。 

『唔係丫，我都係岩岩到之嘛。』 

『嗯。』Anita邊望周圍邊說。 

阿言留意到Anita個心情好似好沉悶咁，可能最近佢真係好唔開心，直到依家都影響住佢既心情，阿言對自己講，今晚一定要令到Anita開開心心。 

『係呢，我地依家有咩做呀?』Anita問。 

『我Plan好哂! Um.....我地就先睇埸戲，之後就去食晚飯! 好嗎?』阿言緊張地說。 

Anita見到阿言真係早有準備，內心有點驚訝，但都表示無問題。 

『我地行......』阿言就帶Anita行去戲院。一直都緊張咁望向前面行，有點放甩左Anita。 

『我地要睇咩戲?』 

『孤星淚! 聽人講依套戲唔錯! 我一早就買左飛! 依家買既話，咩戲都買唔到!』阿言係袋到拎出兩張飛，比左一張比Anita。 

Anita接過後，面色有D難睇 :『依套......我前幾日同朋友睇左。』 

『丫......』 

『Sorry......』Anita說。 

『咁......我地仲睇唔睇呀?』阿言都唔知自己講咩好。 

『其實套野又唔係話真係好好睇既.......不過睇多次都.....OK既。』Anita雖然口說OK，但語氣同面色好明顯就唔想睇多次。 

阿言唯有灰灰地接返Anita張飛，有種不知所措既感覺，依刻好想打電話比阿明問應該點做。 

『咁我地去食飯，好嗎?』阿言說。 

『嗯。』 

兩個人沉默咁坐火車去個間餐廳，Anita都忍唔住問:『個間餐廳咁遠架? 其實是但一間食都得架。』

『丫.....其實都係幾個站，好快就到。』 

『嗯......』Anita無望到阿言，只係沉默咁望住顯示站既牌。 

依刻令到阿言感到失落，氣氛完全唔係佢想像中咁，都感覺到Anita心情真係唔太好。 

去到餐廳後，阿言同Anita坐低慢慢睇住餐牌，諗下今晚食D咩。 

阿言:『不如試下情侶套餐，抵食D!』 

『情侶套餐?』Anita問。 

『我無其他意思，只係覺得好似抵食好多。』 

『嗯......』 

『丫.....你唔鐘意!我地可以叫過第二樣。』 

突然，Anita摺起張餐牌，然後說:『其實我.....又唔係真係好肚餓，我都無咩胃口食，不如你叫比自己食吧，一陣我食唔哂，又浪費食物。』 

阿言對於Anita咁既回應，顯得更加失落，佢不停問自己" 我係到做緊咩? "，更加好想離開依個現埸，佢感到好辛苦，好似不斷出醜咁，Anita從來都無一刻笑過。

食完一餐沉默既晚餐，兩個人係星光大道到行，一直都沉默住，但阿言仲未放棄，佢覺得就算輸，都要輸得徹徹底底，如果依家就放棄，將來都唔知仲有冇咁既機會同Anita單獨出街，更加唔想自己後悔。 

於是擔粗粗咁，一聲不響地拖住Anita隻手。 

阿言既心跳快到就快跳出黎，都意識到自己開始流緊手汗，Anita隻手好凍，但仍然感受到個種微弱既體溫，溫柔白滑既手，都打開左阿言第一次拖女人手既紀錄。 

阿言緊張得唔敢望向Anita，一直望向前面，心諗 " 唔好甩開我，唔好甩開我" 

10秒.....15秒....20秒 

Anita隻手仍然係阿言手中，阿言偷偷地望住Anita，只見Anita沉默咁望住前面，好似對於阿言依個舉動唔反感，令到阿言開始感到成功在望。


『阿言，你仲做緊便利店呀?』Anita突然問，而且話題有點出乎意料。 

『係呀。』 

『有冇諗過搵第二份工呀?』 

『我有搵過，但係一直都搵唔到......我都係做住先架咋，我唔會做得長。』 

『咁姐係做到幾時?』 

『我.....唔知。』 

『嗯......』 

阿言淡淡地說:『你唔鐘意我做便利店?』 

『我唔係咁既意思，當我無講過。』Anita望向阿言，微笑地說。 

阿言見到Anita笑了，好似放下心頭大石咁。 

行左一陣之後，Anita要走了，阿言見Anita走個陣，忍唔住捉住Anita，輕輕咁鍚左Anita塊面一淡，之後溫柔地說:『拜拜。』 

Anita有點呆，但仍然微笑地回應:『拜拜。』 

阿言見Anita慢慢離開自己視線之後，即刻轉身壓住聲線大叫:『阿媽我得左呀!!!』之後成個波咁跳黎跳去，好開心咁返屋企，仲即刻拎部電話出黎Whatsapp阿明，想依個喜訊分享比自己兄弟聽。 

但唔洗一陣，阿言收到Anita既Whatsapp，阿言打開一睇，呆左咁企左係條街到，眼淚不自覺咁流下。

" 對唔住，我好努力咁令自己愛上你，但原來真係唔得.....Sorry，感謝你今晚為我做咁多野，我好開心，多謝你! 但有D野，真係過唔到自己個關，我始終接受唔到自己男友係做便利店，我知道我咁講好衰，好似睇你唔起咁，但......我真係過唔到自己個關，Sorry，我唔值得你鐘意，就當我係港女吧。"

當見到Anita既Whatsapp打左一篇令到阿言傷心透既內容，阿言將手提放入褲袋，漫無目的咁行，腦海好似一部播影機，不斷重覆播放住頭先同Anita相處既片段，佢係到諗究竟頭先所發生既事係真定假? 阿言伸出左手，Anita既體溫仲殘落住係阿言對左手，的的確確佢地真係拖左一段時間，但結果竟然係咁...... 

當行到一間便利店門口，阿言呆左企係門口，依一刻係阿言自出黎社會做野後，第一次感到巨大既自卑感覺，而且討厭自己，更討厭便利店依一份工作，阿言都意識到，如果再係咁持續落去，佢根本睇唔到將來係點，即使Anita肯同佢一齊拍拖，Anita遲早都會頂唔順佢，分手都係時間既問題。不過，對於讀書成績麻麻，加上Ive畢業後一直都做便利店既佢，明知自己有問題，都無能力去改變，人生最慘莫過於見到問題所在，都只能眼白白咁望住個問題持續同惡化......依一刻，阿言望住眼前間便利店，一直沉默住，一直......沉默。

四個月後。 

『This is the end......our presentation。』我感觸地來一個90度鞠躬，向眼前在埸的所有同學致謝。同時，完成依個大學生涯最後一堂同最後一個Presentation，都可以為我既大學生活劃上一個完美既句號。為左依個Presentation，同班組員通左幾晚頂，依次Presentation都比以往更加落力，更加用心，因為大家都知道依個係最後，一個係大學最後既Presentation，所以大家都想做得好好睇睇，依一刻，終於完了。 

Professor Wong拍起手掌，再企出黎對大家講最後一句說話:『恭喜你地係依間大學到順利畢業，但係.....你地好快又入另一間大學，社會大學。依間大學無人可以教到你，每個學生都係自己去學，去體驗，從而搵出自己一套學習同生存方式。要畢業好難，但退學好易，一旦放棄，隨時會白白浪費你地父母一直花時間同金錢係你地身上，所以，大家都要努力，腳踏實地，做好自己。』 

各人都似懂非懂Professor Wong所講既野，雖然唔係好明，但當中既感染力，不禁令在埸所有人都起哂雞皮，就好似正等住出發打仗既士兵咁，聽住司令講一D感動振奮人心既說話，終於輪到我地。 

同學們都拎起手機，要求大家合照，而我都比下面同佢地影下相，感覺同中學Last day完全兩回事，無咩太多感動位同感觸位，大概大學依個地方係自由出入，就算畢左業你都可以黎，但中學就唔同，你好難隨隨便便咁再踏足校園，所以即使大學Last day，都無咩太大既感觸。 

過去四個月，身邊所有野都轉變得好快，包括自己。

『最近......有個男仔追我。』阿靜一路用湯匙攪拌住碗粟米湯一路淡淡地說。 

『嗯，幾好呀! 證明你仲有市埸。』我無正面望向阿靜，只係用手機睇緊馬會個Apps，諗下今晚英超有咩心水。 

『你......覺得點呀?』阿靜似乎另有所指。 

『下?』我望向阿靜，有點不明白。 

『我問你覺得點呀。有人追我呀。』 

『咩點呀? 我咪答左，你有市埸呀嘛。』 

『你唔緊張咩?』 

個刻我係到諗，阿靜係咪吹緊水，作一個故仔出黎想睇我係咪關心佢? 睇我係咪著緊佢? 本來都有少少著緊，但無啦啦有左依個想法之後，就覺得阿靜有點討厭，於是淡淡地回應 

『有咩好緊張?』我繼續注視住馬會個Apps。 

『唉.....無野了。』阿靜嘆了一口氣。 

我捉住阿靜隻手 :『今日係我大學既Last day，開開心心食好依餐晚飯好唔好?』 

阿靜收埋唔開心既樣，慢慢展露笑容地說:『嗯，係到恭喜你畢業，祝你前程錦繡。』 

『哈，咁老套架你，你過幾日都Last day，你都要加油。』 

『都無架，都係幫屋企手。』 

『我......』我正想講，我兩個月前已經開始Send 履歷表出去，但計落已經Send左超過一百封Email同信，只有六間公司搵我面試，而且面完試之後都無Second in，好多都無回音，其實今日畢業姐係代表我失業，我唔敢想像依個情況仲要持續幾耐，要幾耐先可以搵到工做。之前搵唔到都無咩所謂，反正都讀緊書，身份仲係學生，但畢業之後，我身份唔再係學生，我唔想背住雙失青年依個名過日子。 

自尊心好強既我，最後我將以上既憂慮一一放係心入面，始終唔想係自己女朋友面前講出自己既困難，覺得好無面。

『兩星期後真係我生日啦，我同班同學攪左個唱K Party，你要黎呀!』阿靜見我好似憂心重重，於是轉話題。 

『仲好講.....上次吹水玩我。』 

『今次認真啦，至多唔洗你再買禮物。』 

『你D朋友我都唔識既。』 

『咁你都係為我慶祝姐，你都可以叫阿言佢地黎。』 

『阿言......同埋阿風，我都好耐無見佢地。』 

『點解既? 你地無野呀嘛?』 

『自從劉婆婆死左之後，阿風成日潛水，同埋成日唔見人，都唔知佢攪緊咩，至於阿言，過左情人節之後成個人又係變哂，沉默左好多，叫佢又唔黎，我去便利店搵佢，但.....睇佢既反應都唔多想我睇佢咁。』 

『始終佢都介意自己做便利店......』阿靜大概明白發生咩事。 

『我地三個.....大概面對一個好大既挑戰。』我呆呆地說。 

『三個?』 

『無，繼續食。生日個陣我會到。』 

『嗯!』阿靜聽到我答應佢去，即刻開心哂。 

我望住阿靜攪拌住個碗粟米肉粒湯，彷彿自己都跌入湯入面既旋渦之中。 

食完飯，送左阿靜走之後，我拎起手提電話打比慧雯。 

『今晚出黎?』 

『哈哈，你有冇咁掛住我呀? 晚晚都要見，仲要晚晚都出黎抽人水。』 

『我真係好掛住你，好想好想攬住你黎鍚。』 

『好呀，今晚上你到。』 

『咁我返屋企等你。』 

『嗯，拜拜。』 

『拜拜。』收線之後，一陣甜蜜既心由心入面湧出黎，只要見到慧雯，我個心情真係好返好多，近幾個月我同佢關係愈黎愈親密，什至有D超出朋友既關係，我覺得自己好似玩緊火咁，但依種刺激感覺令我好想去試。

『叮噹。』門鐘響起。 

打開門比慧雯入黎，我就即刻攬住佢黎鍚，我將條俐伸入佢口入面，俐搭俐個種快感真係好爽，有時侯打車輪都打到我扯哂旗，而且我隻手慢慢從慧雯條腰慢慢掃上去，直到慧雯胸部時，慧雯捉住我隻手，喘住氣說:『今晚你咩事，咁有火既?』 

『無呀。』我隨便回應幾句再繼續吻落去。 

慧雯推開我，然後用手指彈左我額頭一下:『我有男朋友架，再比你鍚落去，一陣我禁都禁你唔住。』 

比慧雯彈左一下之後，心中個種獸性都慢慢消失，始終關係仲未去到"個個位"。 

我坐係Sofa到，望住天花板嘆了一口氣。 

慧雯坐埋黎，緊緊攬住我，溫柔地說:『今日你Last day，唔捨得呀?』 

我用手搭住慧雯膊頭，慢慢地說:『只係覺得......有種唔好既感覺，好似黎緊有大件事要我面對咁。』 

『仲以為你同你女朋友出現問題。』 

『做咩? 介意呀? 』 

『無，點敢介意，我自己都有男朋友。不過你都幾夠膽，之前收收埋埋唔話我知你拍緊拖，原來收埋黎食，仲咁夠膽出黎偷食。』 

『你夠係。』我唔係好鐘意偷食依個詞，好似講到我好似好仆街咁，於是我將責任推去慧雯到。 

『車，我點同你，我講過我有男朋友等於無。』 

『咁我咪可以同你有進一步既關係?』我伸手渣一渣慧雯個胸，感受到胸圍個種硬度又帶點鬆軟。 

慧雯甩開我隻手，淡淡地說:『我地係朋友，朋友只可以做返朋友應有既關係。』 

『咁我幾時先可以由朋友升Lv到男朋友?』 

『咁呀，睇下你表現點啦。嘿嘿。』 

---------------------------------------------------------------------------------------------------------------------------------------------

一星期後，為左請阿風同阿言去阿靜個生日會，於是我諗住親自搵阿言，因為電話傾，佢實話唔去，同埋我都想見下佢地。 

去到便利店，發覺做緊野個個唔係阿言，唔通佢請左假? 以我認識既阿言，每一日返工都係賺錢既機會，就算病到仆街都會堅持返工，除非有咩大日子先唔會返。 

既然搵唔到佢，唯有周圍行下，唉，雙失就係咁，每一日都無所事事，起身食野上勞工處搵工網睇下有冇新工申請，Send下Eamil，之後就無哂目標咁坐係屋企，電話永遠唔會離手，因為好怕會錯失人地公司打黎叫我面試既機會。 

『嗯?』我見到阿風係球埸邊鬼鬼祟祟咁，周圍望，個死仔攪咩? 

於是我靜靜雞慢慢行埋去，諗住嚇一嚇佢。 

『喂!!!!!!!!』我係佢背後大叫。 

阿風即刻嚇到成個人震左一震，正想轉身走個陣先知係我，本來預左佢實爆粗屌我，但佢即刻叫我唔好出聲，叫我行遠D。 

『你攪緊咩呀? 點呀，你依排潛哂水咁既?』 

『走呀，遲D搵你傾啦。快D走。』阿風口震震咁講。 

『走咩姐，次次搵你都唔出現，拿! 係兄弟既，有咩野係到講啦。』 

『屌你!』 阿風打開件風褸比我睇，發現成袋白粉係佢身到。 

『你唔好話比我聽依袋係麵粉呀? 你個死仔學人帶白粉?』我驚訝地說。 

電話響起，阿風即刻聽:『喂?......係......到左，我依家去，係....無問題。拜拜。』 

阿風收線後，放低一句:『大獲野黎，有咩遲D先講。』說罷就行走左。 

我緊握住拳頭，諗起中三個陣既事，阿風答應過我唔會做D傷天害理既事，我先放佢加入黑社會，如今阿風違反當日既諾言,令我有種無名火起既衝動。

阿風走入商埸防煙門，行上二樓放袋粉放係垃圾袋後面，之後再行上三樓停車埸，行去第一架私家車到，彎低身，拎走係車底個袋野後就走左。 

行入另一條防煙門梯間，阿風即刻拎起電話:『攪掂，可以走得，你有冇......』阿風未講完，我就即刻衝上前將阿風袋野拎走。 

『阿明!?』 

我打開個袋一睇，發現成曡銀紙係到，至少幾十萬，唔係......應該廿幾萬，可能仲多D。 

『你條仆街，學人走粉? 依堆陰質錢黎架仆街!』 

阿風即刻搶返我手中既袋，然後說:『我都唔想。』 

『唔想? 當日你答應過我D咩?』 

『我要搵錢丫! 我要搵好多好多錢呀! 除左走粉，我諗唔到有咩快錢可以搵。』阿風突然激動地說。 

我即刻捉住阿風將佢推去牆邊，大叫:『你要搵咁多錢做咩呀? 你知唔知走粉幾大獲!』 

阿風甩開我隻手，大叫:『唔走都走左啦! 你想我點呀! 報警拉我呀?』 

『阿明。』一把熟悉同好耐無聽過既聲音突然出現。 

依把聲? 我同阿風既視線即刻望向聲線來源既方向。 

只見阿言荒荒張張咁行上黎，手中拎住部手提電話。我再望向阿風手上既電話，腦海即時閃出一個念頭- " 佢地係一伙 " 

我即刻指住阿風:『你條仆街，你自己衰就好啦，你拖埋阿言落水?』 

阿言即時說:『係我自己要跟阿風。唔關佢事。』 

『聽到啦! 係佢話要跟我呀!』阿風大叫。

我個腦有點亂，一時之間攪唔清發生緊咩事，我一向好討厭任何非法既事，就算貪玩又好，搵食又好，我都唔會比自己同埋身邊既朋友做D犯法既事，加上中三個陣發生"個件事"之後，我更加唔想阿風佢地行差踏錯，如今見到佢地咁......我真係攪唔清發生咩事。 

『走一轉可以搵幾皮野呀! 好易咋! 你有眼睇，我只係袋住包粉，放係一個地方，睇下! 幾皮野就賺到!』阿風似乎想說服我。 

『袋入面有至少幾廿萬，點止幾皮......』 

『袋錢係阿公(社團大佬)，唔係我地。』 

『好......點解? 點解要走粉? 你地好等錢洗咩?』 

『依到唔方便講，轉個地方講。』阿風將袋錢收入風褸入面，再拍一拍阿言示意走人。我都無可奈何地跟住阿風走。 

行左一大段路，我忍唔住問:『夠遠未? 』 

阿風聽到後，就停低，然後轉身說:『係! 我好等錢! 阿明! 我地幾廿歲人，仲係一事無成，你唔同呀! 你係大學生，我呢? 中三畢業既古惑仔! 唔做犯法野可以搵到幾多? 下? 你答我。』 

『出黎做野咪......慢慢儲囉!』我唔知點答佢，我只係將腦海第一個諗到既野講出黎。 

『哈，儲? 點儲呀? 我連阿婆既身後事都無錢攪呀! 個刻我先知道，錢係咁緊要!』 

『劉婆婆佢......』 

『最後社工幫我地攪，但資源有限，只係......係醫院到拜一拜就當完左。你知唔知，劉婆婆將我養大，依家佢死左呀!!死左呀!!我連佢既身後事都無錢攪呀!』 

阿風說來激動，再拉埋阿言過黎:『你睇下阿言，Ive畢業之後點呀? 咪一直做OK仔，搵幾多呀? 下? 一個月做生做死搵一皮野都無呀! 連條女都睇唔起佢呀!』 

『條女?!』我望向阿言，似乎講緊佢之前追緊個條女Anita。

『我地唔同你，阿明，你大學生，我地係垃圾，唔做依D野.....仲可以做D咩?』 

我無出聲，比著以前，我實會罵爆佢地，同佢地理論，但自從我開始意識到搵食難，儲錢難，什至搵工難，我先知道我一直都係溫室環境下長大，到真正出黎做野時，好多野都身不由己，錢真係好緊要。我依一刻，雖然不值佢地既行為，但內心實質上係好明白佢地既心情同理解到點解要咁做。 

我地三個人，企係一條無人既街到，三人都沉默著。 

過左一陣，阿風打破冷埸，淡淡地說:『我地夠鐘要交數，得閒出黎飲野再傾過。』 

接著，阿言同佢就轉身走人，我即刻叫停佢地:『喂!』 

『咩?』 

『下星期......阿靜生日，一齊去。』 

『嗯，一齊去。我同阿言會買禮物，你.....都要好好鍚住阿靜，好女仔黎。』阿風說。 

『嗯，我會。』 

『拜拜。』 

『拜拜。』望住佢地兩個背影，我覺得自己同佢地既關係距離愈黎愈遠，唔通佢地兩個所行既路，真係唔容許我一齊行? 從阿風口吻可以見到，佢地都感覺到佢地既身份地位係同我唔同，佢地覺得自己係垃圾，我係大學生，天之嬌子，係兩個層次既人。所以唔知幾時開始，佢地兩個愈黎愈老友，而我同佢地就愈黎愈生疏。

阿靜，今晚你係主角，著得性感D! 拿! 著依件! 岩哂你!』Mandy係衣櫃到拎出一件性惑既吊帶連身裙比阿靜。 

阿靜見到之後，即刻笑說:『依家去唱K姐，洗唔洗著到好似出Show咁呀!』 

『你識咩呀! 依條裙你用黎打底，之後著幾件衫係出面，入到K房你話好熱，再除落去! 到時全埸最靚就係你!』Mandy拎住件連身裙行去幫阿靜配上，再望住塊鏡，不禁覺得阿靜真係非常合適著依條裙。 

阿靜望住塊鏡，擺左幾個姿勢之後，就將Mandy件衫放返入衣櫃 :『阿明唔鐘意我咁著架，我都係著返普通衫算啦。』 

『又係阿明，你呀! 就係識得聽哂你男朋友話，你就快無左自我架啦!』 

阿靜邊執恰衣服邊笑說:『咁佢係我男朋友呀嘛，唔聽佢話，聽邊個話喎。』 

『你個個阿明學咩人做男朋友，成日唔浦頭，大時大節都潛水，由得你係屋企發臭!』 

『佢唔係唔浦頭，佢有事做同埋咁岩病左姐。』阿靜試著幫阿明解釋。 

『係丫係丫! 又會咁多"咁岩"既!』Mandy好明顯對阿明有好多不滿。 

『你呀! 今晚阿明黎到，你地唔好蝦佢! 唔係佢下次就真係潛水架啦!』 

『係啦! 你生日你話事啦!』 

阿靜帶以微笑，再拎起手提電話，好似回覆緊人。 

Mandy見到後，不禁問:『又係個個阿傑呀? 睇黎佢真係好鐘意你喎。』 

阿靜邊望住手提電話邊回應:『嗯，依排佢好似追緊我咁，不過我已經有左阿明，睇黎我都要快D同佢講清楚。』 

『阿傑點睇都好過阿明呀? 讀書勁! 又係運動型! 對你又好! 係人都想做佢女朋友，偏偏你就當人無到。』 

阿靜笑住拎部手提遞向比Mandy :『哈，你講到佢咁好，不如你接受佢啦。』 

Mandy甩開阿靜隻手 :『如果佢肯要我，我一早要左啦!』 

『哈哈。』 

『笑笑笑，你呀! 就係識得笑，走寶都唔知。』


『做咩咁燥呀! 我可愛既Mandy姐!』阿靜挨去Mandy到，不禁撒下嬌。 

Mandy似乎好受落，笑說:『咁燥都係想你好咋! 傻婆! 』 

『係既係既! 所以我不嬲都話最鍚我既人就係Mandy姐你!』 

『阿傑今晚都會黎架可?』Mandy問。 

『應該會呀! 話哂都讀同一個系，大家又識得大家既朋友。』 

『都好! 佢黎到，可以比阿明驚下都好，比佢知道有個男神追緊佢女朋友!』 

『係啦係啦! 可以出去啦你! 我要換衫呀!』阿靜笑住將Mandy推出房門。 

關上門後，阿靜拎住件衫對住塊鏡，不禁甜絲絲地說:『希望今晚可以玩得開開心心。』

---------------------------------------------------------------------------------------------------------------------------------------------

係依一刻，阿明岩岩見完工，走出一間廣告公司門口，望一望個天，不禁暗嘆:『唉，又係返屋企等消息，再係咁落去，我雙失到幾時。』

『喂!』 

『?』當我轉身望，慧雯就從後鍚左我一淡。 

『你......做咩係到既?』我驚訝地問。 

『我應該問你至岩呀! 你黎接我放工呀?』慧雯攬住我笑說。 

『接你放工? 你係到做既咩?』 

『係丫，之前一直都係到做Part time，畢業咪係到轉做Full time!』慧雯再仔細望一望阿明，見到阿明著哂Suit咁，大概應該黎見工。 

『你黎見工呀?』 

當我知道慧雯係到做既時侯，加上自己畢業左一段時間都未搵到野做，係一個鐘意既人面前好似顯得無地位同無用咁，自卑既感覺慢慢由內心湧現出黎。 

『嗯......』 

『見成點呀?』 

『無呀，都係叫我返去等消息。』

『可能得呢，唔洗咁唔開心喎! 洗唔洗我幫你?』 

『幫我? 你點幫?』 

『我係到幫個太子爺做秘書仔，佢好鐘意我，我講咩佢都肯! 我叫佢請你丫!』 

聽到依句說話後，內心個種大男人主義將自卑既感覺一齊湧現，即時拒絕:『唔需要，有實力既，唔洗靠關係入。』 

『唔好嬲!我知你有實力既! 你不嬲都好有Creative! 佢地唔請你係佢地走實!』 

『嗯。』 

『今晚去睇戲?』慧雯問。 

『唔啦，今晚女朋友生日，要去佢Party到。』 

慧雯似乎感到無癮同有點埋怨:『原來要陪正印，咁我依D無咩地位既人應該要閃埋一邊!』 

我攬住慧雯條腰，輕輕鍚左佢額頭一淡:『你知我最鐘意個個係你架。』 

慧雯笑說:『咁你快D返屋企換衫啦，女朋友生日無理由著哂Suit去架嘛!』 

『好，咁我返屋企先。』 

『走啦，拜拜。』 

拜別左慧雯後，為左唔想阿言同阿風甩底，於是直接去搵佢地一齊陪我返屋企，之後一齊去。 

『你買左禮物比阿靜未?』阿言拎起屋企份陳年舊報紙邊睇邊問。 

我一路換衫一路應:『唔洗買啦，上次佢呃我話佢生日，已經呃左我份禮物啦。』 

『下? 生日都有得呃? 你唔係咁Hea呀? 你連阿靜生日都唔記得呀?』 

『好出奇咩! 你記唔記得阿風生日係幾時呀?』 

阿言諗左陣，望住阿風尷尬地說:『真係唔記得，Sor!Sor!』 

阿風即時大叫:『5月4號呀仆街!』

『係囉，你都唔記得阿風生日啦! 唔記得阿靜生日有幾奇先?』 

『唉! 阿靜真係可憐。』阿言不禁暗嘆。 

『出門啦!慘! 今晚唱K 要洗成幾百蚊! 唔方唔慘啦我地!』我換完衫就同佢地正式出發。 

係巴士上，我靜靜地問阿言:『點呀? 有冇錢呀? 今晚真係要洗成幾百蚊，洗唔洗借住比你先?』 因為我知道阿言家境唔好，幾百蚊對佢黎講真係一個沉重負擔，所以不禁忍唔住問佢情況點。 

阿言笑笑咁拎個銀包出黎，打開比我睇，見到至少有十幾張金牛係到:『我已經有錢啦! 唔洗怕喎。』 

望住阿言既開心樣，就好似中左六合彩咁，相當豪氣，雖然我明知依筆錢係上次走粉得黎，但我都唔想因為依件事而影響到大家既關係，到依家為止，我地都無再提上次走粉件事，不過見到阿言同阿風好似搵到食，搵到自己發財既路，而我卻一事無成，係到擔心其他人，倒不如諗下自己。 

今日見左間廣告公司，雖然同我大學讀個科完全無關係，但我好鐘意創意同埋媒體創作，所以覺得廣告公司應該幾岩我，至去大膽見工，但原來慧雯都係個到做，唔通我真係靠關係入去做? 激氣...... 

去到旺角新之城，上左去Neway搵阿靜，入到去間大房，見到一大班囡囡，同埋幾個男仔係到。當佢地見到我後，有種感覺係"佢地咩水黎?" 

阿靜見到我後，即刻行埋黎橋住我隻手，好開心咁介紹我:『佢係我男朋友，大家可以叫佢做阿明。其他兩位......一個叫阿言，一個叫阿風，都係我既好朋友黎。』 

『Hello!』阿風即刻勁Social，坐左係班囡囡既中間。 

『我叫阿風，阿明個Friend! 你叫咩名?』阿風勁風騷咁媾下女，反而阿言就怕怕羞羞坐埋一邊聽我地唱K。

我坐左係阿靜格離，溫柔地說:『生日快樂。』 

阿靜即刻好大動作咁攬住我，然後鍚我一淡:『我愛你。』 

可能阿靜今日生日，所以好興奮咁，我都為佢開心。但身邊既Mandy知道，阿靜咁做，都係想在埸既阿傑知道，阿靜有男朋友，而且好愛佢既男朋友，就好似向阿傑示威咁，令到阿傑知難而退。 

我呆呆咁望住個電視，感覺好無聊，班囡囡真係唱得好難聽。突然，Whatsapp鈴聲響起，我望一望，原來係慧雯。為左唔想比阿靜見到，所以都閃閃縮縮咁拎部手提黎睇。 

慧雯: 
我去左男朋友到。 

阿明: 
洗唔洗呀? 我去左女朋友生日會姐，你就去男朋友到激我? 

慧雯: 
唔係...... 

阿明: 
唔係咁無啦啦上去做咩? 

慧雯: 
佢叫我上去，叫我拎返D野走，佢要同我分手。 

當我見到" 佢要同我分手" 依一句後，心中相當歡喜，我等左依一刻等左好耐，慧雯一直都有男朋友，攪到我同佢關係不明不白咁，如今佢回復單身，姐係代表我同佢正式一齊既時刻就快到。 

阿明: 
我依一刻想開香賓慶祝! 哈哈哈! 

慧雯: 
衰人.....我心情唔多好呀 

阿明: 
點解呀? 

慧雯: 
分手......心情唔好都唔得咩? 

阿明: 
得! 但傷心一陣好啦! 哈哈! 

慧雯: 
我要你陪我 

阿明: 
依家? 唔得呀 

慧雯: 
我 

慧雯: 
要 

慧雯: 
你 

慧雯: 
即 

慧雯: 
刻 

慧雯: 
陪我!!!!!!!! 

『阿明!』 

『阿明!!!』 

『下?』我轉身一望。

『影大合照呀! 你女朋友生日都掛住係到玩電話!』Mandy相當勞氣，突登大聲D比在埸其他人聽到，向阿明施壓。 

阿靜即刻橋住我隻手，解釋說:『可能佢有緊要事做要覆呢! 唔緊要啦!』 

接著，阿靜望向我:『係咪呀?』 

『嗯! 係丫! 有朋友部電腦壞左，問我點樣解救姐。』 

『咁依家可以影得未呢? 大忙人!』Mandy說。 

阿靜即刻說:『Mandy!』 

『得! 依家影得。』我無謂攪到氣氛咁彊。 

影完後，我同阿言就去左廁所。一路行，我一路都拎住部電話同慧雯Whatsapp，連阿言都忍唔住話我:『大佬丫，阿靜今日生日呀! 你就成晚坐係到玩電話，阿靜好傷心架。』 

『生日之嘛! 佢同班朋友開心咪得囉! 頭先個死八婆下下針對住我，屌佢老味死臭西!』我擺明講緊個港女Mandy。 

『咁佢真係講得無錯喎!』 

『喂!阿言，我有事要走先，你幫我好好睇住阿靜啦!』我依一刻要去搵慧雯。 

『咩呀? 你走呀? 你男主角黎架!!!』 

『得啦得啦! 遲D我會哄返阿靜! 你幫我睇住佢啦! 唔好比佢飲太多酒!』說罷，我就推門走左。 

阿言見到我背影，感到相當無奈，一路洗手，一路望住鏡中既自己暗嘆:『點解好女仔永遠會愛上一個仆街仔，而好男仔就永遠就比人無視。』

同一時間，係K房既阿靜對於阿明今晚既舉動感到好唔開心，在旁既Mandy都睇得出，不禁嘆息，阿傑一直都留意到，於是就坐左係阿靜格離。 

『今日都未正式同你講聲生日快樂。生日快樂。』阿傑拎起杯酒向阿靜說。 

阿靜帶以微笑回應:『多謝，但我唔飲酒，我飲少少就會醉。』 

『咁開心既日子唔飲酒? 哂左D喎!』阿傑邊飲邊說。 

阿言推門入黎，好明顯地阿明唔見左。阿言尷介地說:『阿明佢有事走左。』 

『唉! 不知所謂!』Mandy聽到後係到埋怨，故意將聲浪提高。 

阿靜聽到後更加唔開心，眼前見到一杯酒，於是拎起佢，閉上眼，一飲而盡。 

阿風行去阿言到，細細聲說:『喂! 大佬有事Call我地，我地要走。』 

阿言好似唔多想走咁 :『阿明又走! 我地又走! 好唔比面姐! 唔通由得阿靜係到咩!』 

『你咩料呀! 依到成班人都係佢既朋友，你方死悶親佢咩! 拿! 一係我走先! 一陣你點都要到呀! 仲有呀! 你跟得我，有得見下大佬! 對你有著數呀! 係咁啦』 

說罷，阿風放低五千蚊笑說:『唔好意思，我都有事要走先，依到當係資助又好咩都好啦，請你地既! 大家玩得開心D! 阿靜! 生日快樂!』 

阿靜:『多謝。』 

全埸人起哄:『多謝風哥!哈哈哈!』 

阿言靜靜地坐埋一邊，望住阿靜一路好唔開心咁飲酒，而身邊隻狗公一直痴住佢，佢就睇到唔順超，但又無野可以做到。 

過左半個鐘，阿言望一望手錶，睇黎真係要走，我望向阿靜，阿靜好似已經醉左咁。 

『阿靜! 我要走先呀!』阿言行去阿靜身邊說。 

但阿靜好似聽到又好似聽唔到咁，Fing下隻手咁回應:『哈哈~拜~~拜!』 

阿言有點不放心，但見到成堆人係到，應該照顧到阿靜，於是就走了。

『夠啦，唔好再飲啦!』Mandy見到阿靜醉左，都覺得有D唔對路，於是提醒佢。 

『我無醉呀! 哈哈! 大家!!!飲杯!!!』

---------------------------------------------------------------------------------------------------------------------------------------------

埋單後，由於已經零晨時份，各人都係條街到叫停的士返屋企。 

而阿靜腳步浮浮咁，已經醉到不醒人士。Mandy扶住阿靜:『你飲得太多啦!傻女!』 

Mandy大叫:『有冇人同阿靜同路架? 一齊坐的士，順便送佢返屋企!』 

依一刻，得一把聲係人群之中出現，佢就係阿傑。 

『我應該同佢順路，等我送佢返屋企吧。』 

Mandy即刻Whatsapp個地址比阿傑，然後說:『佢屋企地址係到，你送佢返去吧。』 

『無問題。』 

接著，的士黎左，阿傑扶住阿靜上車，之後就叫司機開車。 

『去邊到呀?』司機問。 

阿傑望一望手提，Mandy Whatsapp顯示”黃大仙竹園村......." 

阿傑諗左一陣，望一望阿靜，然後問:『阿靜，我送你返屋企好嗎?』 

『.........』阿靜醉到好似訓左咁，已經無回應。 

『點呀哥仔? 去邊呀?』司機有點不耐煩，因為佢擔心車上個位小姐會嘔。 

阿傑說:『大埔富雅花園。』說罷，阿傑將阿靜挨落自己身旁，望住阿靜那對白滑既大脾，不禁吞了幾淡口水。

---------------------------------------------------------------------------------------------------------------------------------------------

『咁遲架!!!』 

『飛的過黎架!』我透了透淡氣再說。 

『你唔洗理你女朋友架!』慧雯攬住阿明說。 

『咁你話要我陪你呀嘛! 我梗係陪你啦!』我攬返慧雯。 

『算你啦。』慧雯再鍚我一淡，然後說:『我終於單身啦!』 

『咁我咪可以同你做出超友誼既事?』 

慧雯用手指禁住我個咀，笑說:『邊個話我分左手，你就可以做我男朋友架?』 

我相當無癮地說:『又點呀! 你玩我架?』 

『邊個玩你姐! 咁無理由一分手就同你一齊架嘛! 人地點睇我呀!』 

『車! 咁要幾耐呀!』 

『不如問下你幾時同你個位女朋友分手啦!』 

我放開慧雯，坐係公園邊說:『其實唔洗分手都可以同你一齊姐。』 

『嘩!劉啟明! 你想一王雙后呀? 你就想呀!』 

『嘿，你好耐都無叫我全名。』 

『唔好扯開話題，你做咩唔想同你女朋友分手，反正你都唔理佢架啦! 連人地生日都可以走埋!』 

『係姐......但.....阿靜真係一個好女仔，我唔想......唔想放走佢。』 

慧雯坐左我格離，挨落我到笑說:『阿靜識左你依個男朋友真係陰公。』 

『咪咁講啦! 我對佢好好，佢都好開心咁同我一齊! 如果我對佢差既話，佢一早頂唔釧同我分手啦! 係咪先! 』我有點討厭，因為我已經唔係第一次聽到身邊既人咁講。 

『係係係! 你對阿靜最好啦! 得未呀! 大少! 唔好嬲! 哈哈!』

就係依一刻，係一間對阿靜陌生既房間入面，眼前既阿傑慢慢咁將阿靜身上既件一件一件咁除落黎。 

望住有點酒氣，塊面相當紅既阿靜，顯得相當可愛，令到阿傑忍唔住狂吻阿靜。再將自己身上既衫褲除低，係櫃到拎避孕套出黎，慢慢套上。 

阿傑再望望阿靜，吞了幾下口水 :『對唔住!』 

之後慢慢插入，阿靜即刻顯得非常痛苦，不斷發出叫聲:『唔.....唔好呀.....唔好呀....』 

阿傑聽到之後反而更加興奮，而且驚見阿靜下體流出血，緊緊既小穴令到阿傑意識到，阿靜仲係處女，於是更加感到無比興奮，大力用手渣阿靜對波，再狠狠咁插入，將心中所有獸性發洩係阿靜身上。 

『唔好....唔好....阿明...救我.....阿明.....』


一晚過後，糟阿傑蹂躪既阿靜，清醒時已經發現自己衣衫不整，而且下體非常腫痛，身旁訓緊既人，唔係阿明，而係阿傑。阿靜意識到琴晚比阿傑強姦左，腦海一片空白，想哭但不敢哭出聲音，到依一刻，阿靜都好怕嘈醒阿傑，佢唔知點面對一個大學同學，同時又係一個強姦自己既人，於是阿靜盡佢一生最大既能耐，忍住眼淚，忍住傷痛，忍住快將崩潰既情緒，將散佈房間內既衣服著起，然後靜俏俏咁離開。 

當關上阿傑既大門，心中所有抑壓既傷痛像缺堤一樣，一下子全部湧出黎，阿靜飛跑到防煙門，走進梯間，坐低抱著雙腳，狠狠地哭，狠狠地將負面情緒發洩出黎，佢完全估唔到自己23歲生日，竟然得出咁既下埸。阿靜拎起手提電話，佢期望阿明有搵過佢，但無論電話，Whatsapp，阿明都無搵過佢，阿靜係到諗，究竟阿明有冇當過佢係女朋友? Whatsapp只有一個Msg，佢就係阿言。 

阿言: 
你點呀? 琴晚見你飲得好醉，有D擔心你，你起身再覆我吧。 

阿靜估唔到，關心自己既人唔係阿明，唔係大學朋友，而係一個相識交淺既朋友- 阿言。阿靜係Whatsapp叫阿言，問阿言可唔可以係阿靜樓下等，有D野想同阿言講。 阿靜一關上Whatsapp，阿言就回覆 

阿言: 
好吧，我依家搭車黎。 

阿言既快速回覆，令佢諗起當日阿明追阿靜既時侯都有咁既速度，如今，即使阿明Whatsapp顯示上線中，都唔會覆阿靜，或者將阿靜既回覆放係最後，得閒先應，而且一句起兩句止。阿靜緊緊地將手提抱入懷，閉上眼，眼淚滲出，口中只唸住一句:『阿明......』 

過左個半鐘，阿言到左阿靜樓下，只見阿靜面容呆濟，而且臉色蒼白，同琴晚高高興興，著得非常靚女既阿靜，顯得強烈對比，阿言意識到，琴晚阿靜的確出左事。 

『琴晚......發生咩事?』阿言單刀直入地問。 

阿靜無望向阿言，呆呆咁望住公園中既小朋友係到玩，然後淡淡地說:『知唔知阿明琴晚去左邊?』 

『佢.....好似朋友有事，所以佢去左幫人。』阿言唔知點講好，唯有講個大話出黎。 

『琴晚......我比人強姦左。』眼淚早已哭乾既阿靜，眼晴再一次為眼淚提供水份，慢慢滲出眼淚。 

阿言聽到之後，有陣刺痛從阿言心內發出，同時又感到不知所措。 

『邊個做?』阿言盡量冷靜地問。 

『佢叫阿傑，琴晚.....坐我格離個個男仔。』 

『我同你報警。』 

『唔好......我唔想比人知。』 

阿言明白比人強姦一事，對於女性黎講係非常大件事，如果報警既話，件事揚左出黎，對阿靜既名聲會造成好大既影響。

『咁你話左比阿明聽未?』 

阿靜無回應，只係搖搖頭。 

阿言即刻拎起手提，邊搵阿明個電話，邊說:『我依家打比佢。』 

阿靜見到阿言咁做，即刻起身搶走阿言部電話，激動地說:『唔得......唔得.....唔可以比佢知。』 

阿言唔明阿靜既意思，於是質問:『點解唔得? 阿明係你男朋友呀!』 

『佢知道左既話.......一定唔要我架!』 

『件事已經唔係話要唔要邊個既問題，而係你比人傷害，一個好嚴重既傷害呀! 佢一定要知!』 

『阿明已經對我無以前咁......如果.....如果佢知道左，一定唔會要我.....一定唔會。』 

『點解你咁肯定阿明會咁做? 我認識既阿明唔係咁既人。』 

『阿明曾經要求過我好多次......我都唔肯比佢，我想......我想留返結婚時比佢。但依家我......』阿靜感到有點難為情，因為依D私隱既事，竟然會同阿言講，但到依一刻，阿靜已經唔想再顧慮D咩。 

『咁琴晚既事.......大家都唔想，我估阿明會體諒你。』 

阿靜不斷搖頭，激動地說:『唔會架!!阿明好介意架.....如果比阿明知道，一定唔會要我架.....佢一定話我唔潔身自愛......佢一定......總之唔可以比佢知。』 

見到阿靜咁堅持阿明一定唔會要佢，即使阿言唔認同，但見到阿靜咁樣，都無謂同佢爭論，同時唔想刺激阿靜既情緒，唯有聽從阿靜既意願，咩人都唔講。 

『咁件事只有我......同你，仲有個仆街知道。』 

『嗯。』阿靜低頭地說。 

『咁你身體有冇話有咩事? 洗唔洗陪你睇醫生?』 

阿靜搖搖頭說:『只有隱隱作痛.....但唔想驚動醫生，我估好快會無事。』 

『如果有事，記得搵我，我一定會陪住你。』阿言堅定地說。 

阿靜心底好期望依句說話係阿明講，但都估唔到阿言會咁關心自己，聽落都好窩心:『多謝你。』 

拜別左阿靜後，阿言緊握拳頭，即刻轉身飛奔搵阿明，因為係阿言心目中，如果阿明可以再重視阿靜多D，生日唔會走，咁成件事就唔會發展成咁，而且阿靜咁驚阿明唔要佢，加上自己既觀察，覺得阿明完全無在意過阿靜，依一刻佢覺得好嬲，好想捉阿明黎問個清楚。

『叮噹....叮噹!!』阿言狂禁門鐘，因為佢知道阿明屋企人一早返哂工，阿明又無工開，佢一定係屋企訓緊覺。 

依刻，我係房到隱約聽到有人狂禁門鐘，於是好唔情願之下起身開門。 

開門後，見到阿言，不禁帶點怨言:『咩料呀? 咁急搵我。』 

阿言即刻捉住我件衫，抽起地問:『琴晚你去左邊?』 

本來我比人嘈醒左已經有D燥底，如今阿言咁既態度同行為令我更加燥底，於是推開佢:『喂!!!你咩態度呀!!』 

『我咩態度? 我問你琴晚去左邊呀!』 

『我咪話去左搵朋友囉!』 

『搵朋友? 琴晚阿靜生日呀! 你就走左去搵朋友? 你有冇理過阿靜感受?』 

『喂! 你依家係到發咩神經呀? 一上黎就係為左講依D?』 

『阿靜係個好女仔! 你平時冷淡對佢都已經算啦，依家人地一年一次生日想同你開心下姐，你洗唔洗咁對佢?』 

『我屌你呀......你以為你係邊個呀?』我覺得成件事有點可笑，我同阿靜既事幾時輪到阿言去理? 

『作為朋友，我睇唔過眼姐!』阿言一時之間覺得自己有點著緊得誇張，態度有點放緩。 

『阿言，我忍夠你。成日係我面前講阿靜係好女仔，要我好好對佢! 我想講......關你撚事咩! 依家我係佢男朋友，唔係你呀! 你咁八掛做咩? 你咁得閒理我，你理下你自己先啦!』 

最近，阿言已經唔係第一個人咁話我，慧雯，Mandy等等人成日都提我要對阿靜好，令我覺得好煩，變成一個責任咁，一個沉重既責任，依一刻，將心中既抑壓一一發洩係阿言身上。 

面對阿明既指控，阿言一時之間唔知點應對，因為阿明講既係事實。 

見到阿言有點接應唔到，我更加唔放過佢，於是指住佢黎罵:『成日話要珍惜好女仔，你唔係以為自己真係一個好男仔呀? 你邊到好男仔呀? 你毒男黎架咋! 你有女咩? 你拍過拖咩? 拍拖既野，你識條春!』


『你......』阿言緊握拳頭，好想對阿明出手。 

『我咩呀? 想打我呀? 我話你比你聽，你毒男黎架咋，你有邊樣好呀? 專一呀? 毒男學人講專一呀? 你媾女無人要，女又唔當你係一回事，你同人講專一? 無人要你咪專一囉! 你有冇錢呀? 下? 你做緊咩? 你做緊OK便利店咋! 定係你同我講走粉呀? 第時你女朋友問你點解咁多錢，你點答? 下? 點答呀!! 哈.....不過你唔洗咁煩，因為都無肯要你。』 

『我......我做OK又點呀? 你呢? 你依家係雙失咋!』阿言避開毒男既指責，反而捉住工作依方面同阿明理論。 

『我大學生，要搵工有幾難? 我有心搵，一定好過你份O K 便 利 店呀!』 

『我都唔怕同你講，我鐘意左第二個人，我同阿靜分手係遲早既事，我地玩完架啦! 你最好唔好咁多事。』 

阿言聽到阿明有左第二個女人時，反而唔係即刻好嬲，而係諗到阿靜點樣傷心，阿靜連比人強姦都唔敢話比阿明聽，就係想保住佢同阿明既關係，寧願啞忍，都唔想同阿明分手。如今，阿明卻有左第二個，分手真係好似阿明所講，係遲早既事。如果阿靜面對依個情況既時侯，阿靜會點諗? 阿靜會受到幾大既傷害? 

想著想著，令到阿言既怒氣慢慢消失，反而忍住道氣，慢慢放鬆手腕，想不到依次黎，幫唔到阿靜之餘，反而令自己感受自己既殘酷，雖然佢對阿明好嬲，但細心一聽，阿明正正說穿左佢既內心同現實，令佢完全無得反駁，阿明既言語就好似好多把刀一樣，狠狠地向阿言身上插左好多刀咁。 

阿言淡淡地說:『唔阻你。』說思就轉身離去。 

我大力咁一野關上門，然後大叫:『痴撚線!』 

我憤然咁坐低係Sofa，大大力咁深呼吸，再慢慢呼出黎冷靜一下自己。只係琴晚生日唱K走左姐，點解阿言咁嬲? 係唔係出左咩問題? 我再拎起手提，打開Whatsapp，阿靜又無搵我，主角都未出聲，阿言出咩鬼聲? 加上佢同阿靜不嬲都唔熟......唔通阿言鐘意阿靜? 定係阿靜係阿言面前打小報告? 屌......如果係真既話，阿靜真係好討厭，有咩不滿就兜口兜面同我講，唔洗周圍同人講我點對佢，Mandy又係咁，阿言又係咁，講到全世界既人都知我欠左阿靜咁。 

腦海又閃出慧雯既影像，諗返起慧雯琴晚同條仔分左手，已經變返單身，但因為我有女朋友，慧雯始終都有D介意，倒不如依家同阿靜分手，等我同慧雯一齊吧? 但當我一諗起阿靜，我又唔捨得佢，唉。 

腦海又是出阿言岩岩個一句 "我......我做OK又點呀? 你呢? 你依家係雙失咋!" 

心中既怒火再一次燒起，依家連阿言都可以企係高地指責我係雙失，我更加唔要比佢睇

經慧雯介紹之下，真係成功入職，個刻我終於明白到學歷，實力係其次，人脈先係最重要，只要識人靠關係，就可以踩住D高學歷，有實力既人而上，公司安排我入左一個創意團體，負責廣告idea既提供，我估慧雯落左唔少咀頭Sell我有依方面既能力，對於佢既幫助，我係感激，但大男人主義下，我無理由要靠一個女人幫自己上位，我始終都要證明比大家睇，我係有實力，於是我都積極努力工作。 

返工前一晚，同屋企人食晚飯個陣，我就將我搵到工既好消息講出黎。 

『阿媽，我搵到工啦。』 

阿媽同老豆即刻笑哂口咁，即刻問:『好囉好囉!唔洗再成日坐係屋企啦! 咩工黎架? 幾多人工呀?』 

『暫時一萬鬆D，不過對岩岩畢業既人黎講已經算唔錯。』 

阿媽好開心，不斷說:『好囉好囉! 阿仔都出埋黎做野，我同老豆就唔洗咁辛苦。』 

老豆伸手摸一摸條腰:『老豆我既身體都差左好多，睇黎都做唔到好耐，你出黎做野就好囉!』 

個一刻，我認真咁望一望阿媽同老豆個樣，突然間覺佢地蒼老左好多，臉部既皺紋多得明顯，雙眼開始有下塌既跡象，好似好累咁。屋企人供我讀書十幾年，花左大量金錢將希望寄望住我身上，如今我畢業，都係時侯回報返佢地。 

我堅定地向佢地兩老說:『放心，我一定會搵好多好多錢返黎，一定會。』 

阿媽笑笑口拍我膊頭:『最緊要你身體健康，開開心心就得啦! 錢既話夠洗就得!』 

『嗯。』但我仍然想搵更多既錢去改善屋企人既生活同埋令到屋企人改得更加幸福。 

『咁你幾時返工? 洗唔洗整定早餐你食?』阿媽問道。 

『唔洗啦! 我要好早起身返工，大概7點幾，我自己出去買包食就得。』


『7點幾都唔算早姐! 阿媽聽朝整早餐你食!』阿媽一向都好擔心我係食個方面，驚我唔飽同唔捨得洗錢出去買野食。 

『真係唔洗啦，有時間就訓多D! 無謂為我咁早起身! 得啦! 我會攪掂!』 

食完之後，返返入房，呆坐係電腦面前，打左陣機，不禁有點無聊，拎起手提電話，第一個想搵既人就係慧雯，好想問佢有關公司既野，第一日返工要準備D咩，有無咩地方需要注意，同事既關係又點，好多好多問題想問慧雯。但一諗到係佢介紹我入，依家又問佢好多返工既野，感覺上地位好似低佢好多咁，於是放棄搵佢既念頭。 

第二個想搵既人就係阿靜，諗起過左佢生日都幾日，佢一直都無搵過我，加上阿言上黎發我脾氣，唔係真係嬲左我呀? 於是我膽粗粗咁打比阿靜。 

『喂?』 

『點呀? 做緊咩?』我關心地問。 

『無呀，無野做呀。』阿靜淡淡地說。 

『無野做? 唔搵我既? 平時你一無野做就搵我吹水架。』 

『反正你都唔得閒應酬我既。』 

『做咩咁講呀? 係呀......我搵到工。』 

『真係架? 咩工黎架?』阿靜似乎有返反應。 

『係廣告公司到做架! 做創意既工作，姐係諗下點樣拍廣告呀! Sell下橋咁!人工暫時都算OK! 都有一皮野!』 

『岩哂你啦，你不嬲都古古感惑惑咁，鬼仔多多。』阿靜好似另有所指咁，但聽得出佢真心為我高興。 

我熜燈，再跳上床，訓係張床到享受同阿靜傾電話個種樂趣，我都好耐無同阿靜傾電話，同阿靜傾電話，令我感到好舒服，好安穩既感覺，心中開始出現少少之前對佢咁差既內疚，突然間好想鍚多D佢，比佢開心一下。興幸既係，大家係電話過程之中，都無提到生日個晚，我都唔敢問佢，廢事令到大家關係都唔好，既然佢都無提就算吧。

『阿靜，聽日我第一日返工，不如.....放工一齊去食放題。』 

『好呀!你請呀!』阿靜都同我一樣，匿係床到傾電話，微弱既聲線，加上已經好夜既關係，阿靜把聲帶點疲累同沙啞，但感到甜蜜既阿靜似乎好享受同我傾電話既過程，語氣開始向我撒嬌。 

傾到零晨兩點幾，收線前，阿靜講左一句:『聽早我叫你起身返工呀!』 

『哈.....你起唔起到呀? 好早喎!』我笑說。 

『你唔好唔記得，過去既日子係邊個成日打黎叫醒你返學架!』 

『嗯嗯......係既係既! 好啦，你聽早打黎叫醒我，早抖啦。』 

『早抖啦，你聽日要加油! 你得既! 撐你!』 

收線後，放低手提，閉上眼，不禁有點滿足感，聽日一定要努力!

---------------------------------------------------------------------------------------------------------------------------------------------

第二日，正式返工既日子，阿靜未打黎之前，我就已經醒左，準備好一切。此時，電話響起了。 

我好精神咁說:『哈哈! 你真係咁早起身打黎喎!』 

把聲擺明未訓醒既阿靜對於我咁精神既回應有點驚訝:『咦! 你起左身既!』 

『大個啦! 今日第一日正式踏入社會做野，梗係要做好早備。唔講啦，我出門啦，你去訓啦! 記得今晚約左我食飯!』 

『嗯! 加油呀!』 

收線後，我就正式出發。 

無論係車上，同埋行緊去公司個段時間，我個心都有點戰戰兢兢，實在太多未知既因素係我面前，唔知自己岩唔岩依份工，聽人講辦公室政治都幾得人驚，唔知D同事點呢。 

入到公司大廈，同一班打工一族逼埋同一架LIFT，我係到諗，我終於成為打工仔一族，開始被佢地同化，唔再係學生哥。入到公司，門口有個詢問處，之後一眼望落去，有個好大既攝影埸地係格離，另一邊就係典型既辦公室格局，但各人都好似好Hea咁。 

『先生，有咩幫到你呢?』詢問處位靚女姐姐客氣地問我。 

『丫! 我黎返工架，今日第一日!』我客氣地回應。

『哦，你等等。』之後靚女姐姐拎起電話，講左幾句後就再一次叫我等等。 

過左一陣，有位打扮得好潮既型仔哥哥過黎同我打聲招呼:『劉啟明?』 

『叫我阿明就得!』 

『我叫范威，班人都係叫我全名，你都可以咁叫。你跟我入黎。我帶你參觀下。』 

范威帶我入去辦公室，此時，同事們都帶以笑容同我打聲招呼，而且我覺得佢地都著得好潮，好有型，依種就係賣創意，追潮流需要既基本野? 我望一望自己恤衫牛仔褲波鞋，好似有點平凡咁。 

『阿明! 我地依到返工呢，就好輕鬆既! 我地講求創意，唔係平時一般文職工作，如果我地個腦塞哂，就咩都諗唔到。當然啦，後期製作個陣，我地就會做到成隻狗咁。』范威講解我聽，聽佢講話輕鬆，我個心都定D，不過佢又的確有道理，創意真係無得逼出黎。 

范威安排左座位比我之後，就拎左過去公司做過既Project，同報告比我睇，想我對公司了解多D。 

我呆呆咁坐係自己個座位，眼前一部電腦，同一曡公司文件，好似去左自修室，溫住書咁。就這樣，我既工作就咁就開始左。 

過左一陣，有位男同事過黎敲一敲我張枱，問我:『點呀!新同事! 慣唔慣呀!』 

『OK ga! 你地真係幾有創意! 特別係之前益力多廣告!』 

『門面野姐，你之前讀邊間大學?』 

『我讀CU中文系。』 

『下? 中文系會入到黎做? 睇黎你真係幾有料喎!』

我諗佢諗唔到，我係靠慧雯關係入黎。丫! 入左黎咁耐，都醒唔起慧雯依個人，佢話幫太子爺做秘書，太子爺係邊間房? 

『可能我面試得好怪，係呢! 知唔知老細坐係邊?』 

『做咩? 第一日返工就搵老細? 老細唔係比我地依D細粒仔見架，同埋真正既老細好少上黎。』 

『真正既老細?』 

『依到係老細個仔管理，通常開大會老細先會出席，我地叫佢個仔做太子爺。丫! 我仲未介紹自己，你叫我做阿仁就得，我係到做左一年，其實仲好新。』 

『阿仁! 你叫我阿明!』 

『有冇女朋友呀?』阿仁突然轉話題。 

『丫......有丫!』 

『有女朋友就好，我地依到個秘書好得，但就比太子爺Mark左，所以你千其唔好對佢出手。之前有個新仔唔識死走去媾個秘書，比太子爺炒鬼左。』 

『秘書?』佢指既秘書就係慧雯嗎? 

『黎黎黎，企起身望最盡頭個間就係太子爺間房，出面就係秘書個位。』阿仁捉我企起身睇。 

當我望向秘書個位時侯，眼見所前既人就係慧雯。 

阿仁見我眼甘甘咁望住位秘書，就拍一拍我:『死仔!叫你咪上，你仲望! 你想比人炒咩!』 

『有實力既，怕咩比人炒!』我似乎心有不甘。 

『傻仔! 係太子爺面前講咩鬼實力，有錢就有創意! 我地依D創意人，話多唔多，話少唔少，一用完我地就自然有人補上，唉! 我地依D人，一比人用盡就玩完。』阿仁突然有所感概。 

『嗯。』我望住慧雯，腦海有好多想法，為左份工，我唔應該向慧雯埋手? 同時間，我突然間好想遠離慧雯，好怕比人知道我同慧雯既關係，特別傳到去太子爺個面。 

放工時侯，慧雯突然企係我格離。我驚訝地望住佢，心跳突然加速，同時留意身邊既人有冇注意到。 

『搵我咩事?』我緊張地問。 

『依到有堆積金既文件你要簽呀!』慧雯笑笑口說。 

我無咩表情咁拎佢手上既文件係到簽，盡量有咁低調做得咁低調，之後慧雯係我格離細細聲講:『收工一齊去食飯?』 

我淡淡回應:『我約左阿靜。』 

慧雯聽落好似唔多高興咁，大大力拎走份野再放低一句:『好呀!玩得開心D喎!拜拜!』 

見到佢離開左我視線後，我個心先定左一定，激氣，唔通要放棄慧雯?

放工後，約左阿靜去左一間日本餐廳食放題，但由於我無訂位，加上依間野放題價錢比較平，吸引左好多人黎食，於是我地就拎左籌，就係門口排隊等叫號碼。因為間餐廳係馬路邊，加上天氣都開始熱，人來人往，車來車往，企係路邊食住D煙塵真係幾難頂。 

『不如去第二到食，我見你都出哂汗。』我拎左張紙巾比佢阿靜，見佢企到額頭都出哂汗。 

阿靜接過紙巾後，抺下額頭，帶以微笑回應:『唔緊要啦，都等左咁耐，唔爭在啦!』 

『其實我今日第一日返工，好應該去搵間好D既餐廳食。』 

阿靜伸手幫我整一整個衣領，邊整邊說:『你開始出黎做野，就唔好好似以前咁....咁大洗，你唔係話過要儲錢買樓咩!?』 

『儲錢買樓......』我念念有詞，買樓依個念頭曾經係我腦海中消失得無影無縱，突然間比阿靜咁提一提，我先知道，作為男人，買樓係一件理所當然既責任，一個沉重既責任。 

『聽日我去開個聯名戶口，好嗎?』阿靜問。 

『嗯，你去開吧。』我對聯名戶口無咩興趣，因為我唔知道我同阿靜會有幾長久既關係，唔想揹負咁多責任。

---------------------------------------------------------------------------------------------------------------------------------------------

『阿明，你過黎，要開會!』創作總監范威叫哂佢既團隊一齊去會議室。 

枱上有一堆紙包牛奶，范威叫我地試下飲下依堆飲品，然後比下意見。各人都拎一包黎飲，我都拎黎飲下，一飲之下，難飲到仆街，淡到好似飲水咁，依D咁既野邊有人買? 

『依D咁既野邊有人買呀?』阿仁講左我心聲出黎。 

范威笑笑口拎住包野係手中搖下搖下，然後說:『我都覺，真係幾難飲。』 

『唔係要我地幫佢做廣告呀? 係咪大陸出架，大陸個D有毒架喎! 會唔會飲死人架!』阿仁緊張地說。隨手將包野掉埋一邊。 

『其他人有咩意見?』范威問。

各人都無咩意見咁，因為對依個垃圾飲品真係無咩興趣。但我為左盡快上位，於是發言:『我覺得依份job幾有挑戰性，如果件產品本身就已經好勁，好得，咁仲洗咩要廣告係宣傳? 就係正正因為依件係垃圾，如果我地成功宣傳，令佢暢銷咁賣，咁我地個朵就勁到爆!』 

阿仁即刻帶來笑聲:『Wow!』 

『咁你有咩意見?阿明。』范威問。 

『我暫時未諗到，但我有信心會攪好佢。』 

范威笑笑口咁放低一句就開門走左:『咁依個Project就交比阿仁負責，阿明你負責協助，人地落左7百萬廣告費架!加油!』 

其他同事邊收恰野邊笑說:『阿明一黎到就有野做，你都得架啦!』 

阿仁側望住包野係到怨:『姐係一舊屎，你點sell都係一舊屎! 依獲真係食得屎!』 

而我望住堆飲品，我心知道，依堆飲品將會係我上位既第一步。 

過左好多晚既通頂，我同阿仁同埋其他同事一直徹夜工作，可能係我第一份既Project，我顯得特別落力，其他同事都比我深深感染到，於是都比平日既工作再做快D。直至到左Presentation依一日，太子爺同埋范威都坐左係會議室到，期待住我既Presentation，都係我入黎做野以來，第一次見太子爺，因為佢經常唔返黎，即使返黎都係房入面，好少會見到佢。我有意無意咁望向太子爺，重新打量佢一下，大概估計佢年紀應該三十出頭，而且都幾型仔，中等人材下，留住幾有佬味既鬍鬚。 

經過一輪Presentation之後，我鎮定地說:『我既講解完畢，唯有最大既要求，就係要加多一百萬廣告費。』 

太子爺望一望范威，然後說:『你點睇?』 

『Good idea! 比多一百萬唔係問題，就咁吧。』范威笑笑口說，任何時侯佢都帶來微笑，充滿十足既信心，好似任何事都操控於佢手中。不知不覺間，我視佢為偶像，而且佢既態度令我無咁緊張，比到好大既自由度我地。 

太子爺諗左一陣，然後說:『既然你話OK，就咁吧。』然後轉身同背後既慧雯講一聲:『我地去食lunch。』 

慧雯尷尬地說:『嗯。』

各同事見到依個情景之後，不期然陰陰咀笑，但我卻一D都笑唔出。呆呆咁望住慧雯。 

離開會議室後，各同事都祝賀我依個Project好成功，而且依個客戶將會由我跟進，一個手持住幾百萬既客戶，對於我初入職黎講，絕對係一個奇蹟。 

阿仁搭住我膊頭笑說:『我入左黎咁耐都係得D小客戶咋，你黎左就即刻有件咁勁既客，你以後要睇住小弟呀!』 

我望到太子爺同慧雯一齊出黎，我不禁有點生氣，然後淡淡地說:『一個客邊到夠，我劉啟明一定要係廣告界成名。』 

『好呀好呀! 到時你睇住小弟就得!』 

午飯過後，我去左Pantry沖包咖啡飲，幾晚既通頂真係囉左我條命咁，此時，手提電話Whatsapp響起。 

阿靜: 
Present結果點呀? 

阿明: 
幾好丫! 佢地答應左我要求同埋批左個idea! 

阿靜: 
好野^^!!我都話你實得! 

阿明: 
今晚出去慶祝? 

阿靜: 
好呀^^!! 

阿明: 
<3 

我望住部電話，不禁由心笑出黎，依幾日阿靜一直都好撐我同陪我，令我係依幾晚搵到寄託。 

突然，慧雯行左入Pantry，隨即行到我面前，雙手橋住我條頸，然後瘋狂咁吻我，多日不近女色既我，依一刻慧雯既吻為我帶來一剎那既快感，但快感背後，我相信要付出沉重代價，我即刻推開慧雯。

『你怕我呀?』慧雯見我神色同行為都同以前唔同，終於忍不住問。 

『無。』我轉身繼續沖我包咖啡。 

『既然無，你做咩推開我?』慧雯誓要問過究竟。 

『依到公司黎。』 

『你驚呀?』 

聽到之後，我突然間有D嬲:『係人都知太子爺點對你，我埋你身既話，我實比佢炒。』 

『咁姐係點? 你返工唔理我，我都可以理解，你放工之後去搵你女朋友，咁姐係點?』 

我飲左幾淡咖啡後，淡淡地說:『咁佢始終都係我女朋友。』 

慧雯用手指邊篤我件心口邊說:『係我一手一腳幫你入黎，我比得你入黎，我都可以踢返你出去。』 

說罷，慧雯即轉身走人，我心知不妙，即刻係背後攬住慧雯，溫柔地說:『你嬲咩呀?』 

慧雯吸一吸氣，然後說:『你幾時同你女朋友分手?』 

『快架啦，快架啦。』我溫柔地說。 

慧雯轉身對住我，溫柔地輕吻我:『劉啟明，你係我既。除非我唔要你，否則你走唔出我手中。』 

個一刻，我意識到慧雯的確係一個可怕既女人，但佢對我既情令我感到有點自豪感，至少依位連老細都媾佢但媾極都媾唔到既女人，OL既打扮令佢更加增添女人既誘惑，加上幾日不近女色既我，下體都開始蠢蠢欲動。

後來聽到有人腳步聲漸近，我地先分開各自各，免得比人見到。

---------------------------------------------------------------------------------------------------------------------------------------------

晚上，同阿靜食完飯之後，就上左黎我屋企，咁岩屋企人返左大陸，間屋只係得返我同阿靜。睇睇下電視，我突然間諗起慧雯，個種溫柔，個種令人流哂口水既吻，令我積左幾晚既慾火好想搵地方發洩。 

阿靜一直攬住我，望住個電視。我開始對佢有D摸手摸腳，我慢慢摸下阿靜既身體，慢慢測試佢既底線。但阿靜似乎意識到我將會有進一步既行動，於是起身問:『做咩?』 

『今晚係到訓，好嗎?』我問。 

阿靜吞一吞口水，然後說:『唔好啦。』 

我笑笑口咁拖住阿靜，然後說:『怕咩? 你聽日都唔洗返工。』 

阿靜有點欲言又止:『訓都得......但唔淮做個D野。』 

我聽到之後有點生厭，有點埋怨地說:『又唔比做。唔通真係等到結婚先咩!』 

『咁當初講好左結婚先可以做架嘛......』 

『我男人黎架，你叫我點忍?』 

『咁.....你地不嬲都可以自己解決架.....』 

『妖!』我放開阿靜，走入廚房開左罐啤酒飲。阿靜卻沈默地坐係Sofa，依一刻，佢所擔憂既唔係佢既一直堅持反對既婚前性行為，而係好驚阿明知道佢唔係處子之身。同時間，又令阿靜腦海出現比阿傑強姦既事。不禁有點傷感。 

我飲左幾淡啤酒後，望一望阿靜，見到佢一臉無奈同可憐既樣，不禁有點同情。於是我坐返佢格離，輕輕攬住佢，溫柔地說:『唔逼你啦，你既第一次，就留返我地結婚用啦!好嗎?』 

阿靜好開心阿明係體諒佢，但同時又害怕將來結婚時，阿明如果知道佢比人強姦左，佢會點諗?

『咩話?』我好嬲咁對住范威大叫。 

范威不慌不忙咁叫我坐低，然後說:『依D事好平常姐。』 

『頭先同牛奶飲品公司Present，太子爺話個概念同製作係佢諗，佢完全將我踢左出局咁!』我將頭先Presentation既事講出黎。 

『咁佢係老細，依D事好正常姐。』 

『咁都得? 咁同偷野有咩分別?』依一刻，我都唔顧慮自己係下屬既身份，以一個平起平座既身份態度同范威理論。 

『偷野?』范威望一望我，然後點了口煙，吸一吸，再說:『你係公司既員工，我地出錢比人工你，你就比創意同成果出黎，一賣一買，點算偷野?』 

『但係.......』我心有不甘，但搵唔到用咩理由去反駁。 

『你係在意太子爺定係佢既秘書......慧雯?』范威似乎另有所指。當我聽到慧雯依個名出現係范威口中，我個心突然離左一離。 

『我唔明白你意思。』我鎮定地說。 

『我都係聽返黎，雖然我唔知係咪真，不過真又好，假又好，我諗你都知太子爺對佢秘書有意思吧。』 

『我黎做野，我......唔會理依d野。』 

范威聽到之後即刻微笑回應:『咁就好，你可以出返去。』 

『但係太子爺佢......』我仍然不甘心太子爺將我既功勞佔有。 

『夠啦。我仲要同d客房聯絡。』接著，范威按下通話機:『同我打比李總。』 

我見事到如今，我都唔再糾纏落去，於是死死氣咁離開范威間房。或者佢講得岩，太子爺係老細，公司出糧比我，又點算係偷。 

如是者，過左大半年，我一直都好努力咁做事，一直幫公司完成幾份大Project，仲拎左好多大客戶既廣告代理權返黎，依大半年，係公司新晉廣告新星，我諗我認第二，無人敢認第一。但我既付出係咪得到回報呢?

今日係聖誕節，同時，都正進行緊廣告創作頒獎典禮，雖然依D頒獎禮我從來無出席過，連咩叱吒，勁歌金曲都無去過，今次真係正式第一次去頒獎典禮。無電視直播，又無明星表演，好似無咩睇頭，但黎既人全部都係廣告界既人，唔少大老細，大客戶都係到搵一D人材或岩自己既公司，加上邊個新人拎獎，邊個公司代理品牌最好，係依到都一目了然，自自然然吸引唔少客戶。但今晚，對我黎講係完全無意義。 

因為我完全無任何獎項，而且無任何提名，依大半年黎既我所做既野全部都歸去我既老細-太子爺。 

係頒獎台上既太子爺，意氣風發，所有眼光都照射住佢，然後太子爺帶住一種充滿勝利既微笑對住支咪講:『多謝，多謝大家支持。』一句簡單既致謝詞，已經令到全埸人起哄，拍手掌。 

『依一年黎，我地銀河公司可以極速突破，係廣告界上面佔返少少既席位，唔係我既功勞，係銀河公司上上下下既同事，一條心打返黎。無佢地支持，我既廣告意念根本無得發揮，無一班同事成日通頂博命做，我根本無可能企上依個台......』 

我一路聽，手握既拳頭便更緊，我吞了吞口水，冷靜自己，於是拎起枱上既酒杯，一飲而盡，飲完一杯又一杯。阿仁似乎睇得出我心情，於是安慰我:『算啦，我地知你有實力咪得。』 

我無理到任何人，一直飲.....飲.....飲。 

頒獎禮完埸後，我地公司一班同事都圍住太子爺，要求佢請客，食住個勢去開Party。 

『今日聖誕節，你地唔洗陪男朋友呀女朋友咩?』太子爺笑說。 

『男朋友幾時都有得陪，但太子爺請客就難得啦!哈哈! 請客! 請客! 請客!』一班同事開始起哄，依一刻，我只係覺得有幾分醉意，覺得佢地好嘈。

『好吧! 我地去唱K吧，我請!』 

『WOW! 多謝太子爺!』 

我揮揮手，就轉身離去，阿仁追上來:『你唔去咩?』 

『你同佢地講.....我有D醉，你地去玩吧。』 

阿仁明白實情係點，佢都唔勉強逼我，於是就叫我小心點就離開了。我一個人渾渾噩噩咁搭車返屋企，之後又渾渾噩噩咁行返屋企，不知不覺，竟然去到阿言做既OK便利店，諗起當日阿言上黎我屋企發我脾氣後，我地一直都無聯絡，都過左大半年，我地之間既關係係咪已經結束左? 於是我膽粗粗咁行入去便利店，扮哂野係到睇下雜誌，唔比阿言佢見到。 

突然有班響亮既聲音大叫:『我依家叫你退返錢比我呀!聽唔聽到呀!』 

依把帶點鄉音又無禮貌既聲音吸引左店內所有人既注意，我轉頭一望，只見一個身穿有點似大陸人，一副老套既裝束，企係收銀處面前，大聲罵緊阿言。 

阿言一臉無奈，不斷說:『先生，對唔住。依包煙買左就買左，無得退。唔好意思。』 

『無得退? 我岩岩先係到買包煙，我依家唔要包煙，你退返錢比我。』 

『先生，真係唔好意思，我地真係無得退返錢比你。』 

『我岩岩先係到買包煙，我依家唔要包煙，你退返錢比我呀!』個位中午阿叔不斷重覆依一句，令到阿言好難堪。

『屌你老母.....咁高馬大!抵你做死一世OK仔! 你老味都無撚腦既! 包煙我岩岩買! 你依家無得退比我?』 

『真係唔好意思......』 

企係身旁既我，見到阿言咁難堪既樣，我突然有點心酸，特別個位客人所講既"抵你做死一世OK仔"，以我認識既阿言，自卑感咁大，一定好大打擊。 

後來另一位服務阿姐行埋黎，將阿言推開:『行埋一邊啦!......先生，有咩幫到你?』 

『拿! 包煙我就係到買既! 我依家唔要! 退返錢比我!』 

『好，無問題! 我退返錢比你!』服務阿姐即刻收第二個客人既錢，再順勢打開收銀機，幫客人找續。阿言見到依個行為，面露驚訝，最後終於打發左個客人走，之後服務阿姐狠狠咁罵:『你做人真係無里醒目，佢想退咪比佢退囉! 一睇佢就知麻煩友啦! 我地打工之嘛，咁有原則做咩? 』 

阿言一直低頭，對所有野都感到無奈，默默忍受住返工帶來既委屈，或許人工除左包左買你服務外，仲包埋受氣。 

我求其買左支水，行到阿言面前比錢。阿言見到我，有點驚訝，然後說:『好耐無見。』 

『嗯，好耐無見。』 

『六個半丫。』 

『八達通比。』我拎出一張八達通放係八達通機上。 

『多謝哂。』阿言雖然明知我係朋友，但慣左既服務口吻，都忍唔住講。 

『幾時收工?』我問。 

『仲有一粒鐘。』 

『我係門口等你。』 

於是我就坐左係OK便利店門口，冷風吹水，非常凍，但依陣冷風卻令我清醒一下，散點醉意。過左一粒鐘，阿言終於收工，同我一齊坐係公園到吹水。

『無節目咩?』阿言問。 

『岩岩去左個頒獎禮，完左咪過黎撞下你。』 

『無見咁耐，最近點呀?』阿言問左我想問既問題。 

『丫......都係咁，原來出黎做野真係好辛苦，不知不覺間覺得自己好似機械人咁，返工.....放工.....返工......放工，都唔知為咩。』 

『你都好丫，起碼都搵到食。』阿言安慰說，但其實佢都有點心酸，因為佢已經做左OK差唔多兩年，仍然一事無成。 

『嘿.....好鬼! 幫公司搵左幾個大客，公司就賺左幾百萬，我既人工升都無得升，得個皮幾野，比家用4千蚊，交通食飯都去左兩千蚊，計埋娛樂電話費，有線電視都去左千幾蚊，仲要扣埋個份濕鳩強積金，我根本無錢剩，唔好話儲錢，有時侯仲唔係幾夠洗。想轉工又唔夠膽，所有野都要重新開始.....我又怕唔做，又搵唔到工，過埋之前一直雙失既日子。』 

『嗯......』阿言唔知比咩回應我，但我明白，依一刻，阿言唔洗出聲，佢只需聽我呻就得了。 

『前幾日，我比家用個陣，屋企人好似覺得唔多夠咁，好想拎多D，但又唔好意思開口，我諗佢地都知我環境都係麻麻，始終交租，電費，水費，媒氣費...食飯全部都係屋企人出，我個雞碎咁多既家用真係......唉。我諗佢地好失望，投資左幾十萬係我身上，期望我大學畢業可以搵到錢，改善一下大家既生活環境，但.....我負左佢地期望，有陣時，我都唔敢返屋企......』 

『我都係，有陣時寧願係街到行到夜晚，等佢地訓哂覺先返去，唔想見到佢地又問我幾時轉工......』阿言似乎好有同感。 

『係呢，阿風點? 你唔係跟佢搵食咩? 做"個樣野"應該幾好搵架!?』 

『唉，係! 走粉真係幾好搵，但唔係成日都有得走架嘛，加上依排風聲咁緊，已經好耐無走，阿風都顧唔到自己，又何況我呢? 我唯有繼續返黎做返OK.......』 

我呆呆咁望住公園有幾對情侶係到甜蜜地攬住雙方，然後淡淡地說:『唉，過多幾日，我地就踏入25歲依一年，人生都行左1/4，好似無咩成就咁。』 

阿言既視線同我一樣，呆呆咁望住公園有幾對情侶係到甜蜜地攬住雙方，然後心酸地說:『你都叫好架啦，你起碼有女朋友。至少係返工有個寄託，放工可以搵人陪，搵人傾。』 

阿言接著又說:『你睇下我呀，出黎做野咁耐，就單身咁耐，根本無地方可以識到女仔，圈子又咁細，又無錢去追女仔，日日7點幾起身返工，做到夜晚7點幾，沖涼食飯，睇陣電視又要訓覺，訓醒又要起身返工，日日如事，我人生根本就活得毫無意義。』

阿言拍一拍我膊頭苦笑地說:『你雖然讀書勁過我，但我工作經驗比你多架! 雖然係做OK......但其實你好幸福架啦! 放假起碼知道要陪女朋友，可以諗地方去玩去拍拖，你睇下我.....放假除左係屋企上網，根本無野做，有時侯，我寧願返工好過放假。』 

聽阿言咁講，突然深深感受到出黎做野無女朋友既生活係幾咁慘，我同時係到諗，依大半年內，我對阿靜明顯好左好多，關係都Keep到，係因為我需要一個寄託，阿靜就係我既精神食糧，為我既平凡壓力既生活下帶來一點調劑。依一刻，我先發覺阿靜對我生活黎講真係好重要。 

『丫! 唔記得今晚有英超睇! 聖誕快車呀!』我突然醒起有波睇。 

『哈，你一個月比幾多有線電視睇波?』阿言問。 

『一個月差唔多400蚊，但我免左半年。計返都係每個月3百蚊。要唔要上黎我屋企睇波?』 

阿言望一望手提，苦笑地說:『你放紅日.....但我唔係，我都係返屋企訓覺，聽日返早。』說罷，阿言揮揮手就離去了。 

我返到屋企，屋企人都訓哂覺，而我一個人呆呆咁坐係電視機面前，睇住英超，球員將個球踢黎踢去，突然間，我感到一絲失落感覺。就好似電視機入面既波咁，比人踢黎踢去......

以前，過聖誕節假期起碼都有十日八日，直到出年先返學。但自從踏入社會之後，除左紅日之外，差唔多日日都要返，一星期返足六日，朝九晚六，而且經常性OT，學阿言咁講，放完工已經好累，根本無衝勁去玩，只係想盡快返屋企休息，但係返到屋企之後，食埋飯沖埋涼，大腦已經不斷同你講"喂~~好去訓啦~~~聽早要返工架~~~" 

無可奈何咁去訓，直到第二朝好唔願意咁起身返工，特別冬天起身真係好難頂。返到公司，因為趕緊個廣告，全體公司同事都好唔得閒，我地創作部經常同媒體部有衝突。 

『媒體部既配合係點?』范威問。 

『配合? 你地仲未完成份Project，我地點配合?』媒介部總監欣姐一副不削既態度向范威說。 

『我地負責個Part已經完得7788，足夠比時間你地去設計，而且客戶，創作同媒介部不嬲都係三位一體，如果當中邊個部門跟唔上，成個Project都會拖累!』范威直指欣姐。 

『就係你地咁慢，我地媒體部今晚又要開OT!』 

『其實我地前幾日先大約講個Project係點，我地客戶部都作出適當既配合，但你地媒體部會唔會慢左D?』客戶服務總監阿雪都將矛頭直指欣姐。 

『拍!』欣姐面濃濃咁拍左一下枱，之後放低一句:『盡快趕比你地!』之後就開門離去。 

對於各人黎講，依D埸面見怪不怪，對於我黎講，更加不為所動，因為我已經無左對工作個團火，我腦海只係諗緊我份弱雞既人工，點樣儲錢買樓。唉，講起錢，自從出黎做野之後，有左收入，成日拎左D錢去左賭波，輸多嬴少，攪到自己D水好似倒水咁倒。以前無收入，都會拎百幾蚊去玩，依家有左收入，好似唔當錢係一回事咁，一千一千咁去....... 

『劉啟明!』慧雯突然從我背後出現。 

『點呀?嚇死人咩!』我視線即刻周圍望。 

『放心，班同事出哂去食lunch!』慧雯係袋中拎盒飯出黎，放入微波爐叮。接著說:『以我認識既劉啟明係絕對唔會帶飯架喎，做咩依排開始帶飯返工?』 

我邊食邊說:『帶飯慳唔少，依到出去食閒閒地都要三十幾蚊，好貴.....』 

慧雯從背攬住我條頸，係我耳邊慢慢說:『公司無人......不如我地......咩囉!』 

我吞了吞口水，冷靜地說:『又黎?』 

慧雯慢慢伸手向我褲上:『上次通頂.....你都夠膽係公司到攪我，依家日光日白，睇下你敢唔敢!嘿嘿!』 

前排通頂做野時，精神開始有點崩潰，加上阿靜一直守身如玉，令我一直谷埋谷埋既火都唔知可以發洩係邊，直至見到慧雯，我忍唔住同佢去左後樓梯攪野。自此之後，每逄通頂做野，我都會同慧雯執返劑。

『都係唔好，一陣有同事返黎就大獲。』 

『嘿......淆底既劉啟明!』慧雯從微波爐拎出飯盒同我一齊食。 

『喂，陪我去旅行呀!』慧雯邊食邊說。 

『旅行?』 

『係丫! 我想去日本呀! 我好耐無去旅行啦!』慧雯雙眼好似發光咁，腦入面充滿幻想。 

一諗起旅行，我就諗起扑野，基本上一男一女去旅行，扑野真係少不免。我腦入面充滿我同慧雯既性交埸面，真係由朝早扑到落夜晚，諗起都爽。 

『喂! 你同公司囉假同我去旅行呀!』慧雯拍一拍我。 

『拎假唔難......咁你去日本邊到呀? 有輻射喎!』 

『梗係北海道啦!有雪呀!』 

『咁要幾錢呀?』 

『每個人都係幾皮野之嘛!』 

『咩話? 幾皮野先一個人?』 

『咁北海道係咁架啦! 其實特價左架!』 

我戶口長期都唔過一皮野，突然要我嘔兩個幾月人工陪慧雯去幾日既旅行，真係痴撚線。我即刻無哂性幻想，唔用下體黎諗野，用返大腦黎諗，即時拒絕:『太貴啦! 不如.....不如去雲南啦! 雲南好多景點睇!』 

『咩呀? 去大陸? 唔去呀! 我要去日本呀!』 

『我邊有咁多錢呀?』我坦白地說，事實上，我真係唔想係慧雯面前話我無錢。 

『至多我出自己個份囉，唔洗你請!』 

我心諗:『你唔係以為我會請你呀?』 

但我無講出黎，於是淡淡地說:『遲D先講!』 

慧雯即刻關上飯盒，轉身離去:『我返自己位食。』 

我一路叫停佢，但佢仍然離我而去。我都感到無奈。不過女人仔脾氣，由得佢發，過一陣就無事。我拎住份免費報紙，一路食一路睇，見到體育版有個賭波倍率，車路士對阿仙奴，車路士嬴有2.1倍，阿仙奴嬴有2.8倍，車仔最近咁Fit，加上主埸之利，兩倍真係買得過! 我吞了吞口水，腦海係到諗，我只要買1萬蚊車仔嬴，嬴左既話有2萬1千蚊，我諗都夠去北海道玩呀?! 

但我戶口.....真係無咩錢，如果拎埋去賭既話，輸左我真係無哂錢。但見到D報紙都講到車仔嬴梗咁濟，唔買真係傻仔。於是我拎手提出黎，打開馬會個Apps，銀行提款1萬落馬會戶口，再慢慢移去車路士主勝個一項，我吞了吞口水，我心諗:『我係咪傻撚左? 賭成皮野.....』 

突然，我把心一橫，將1萬買左車路士嬴。電話顯示出" 投注成功"。無事既，輸左頂多捱麵包，嬴左就可以同慧雯去旅行! 咩面都返哂黎! 無事既!

直至夜晚九點半，我一直個心都持續唔穩定狀態，我開左電視播英超，呆呆咁坐係Sofa，個心跳得好快，我不斷求神拜佛比我過到依一關，只要今次中左，我一定以後唔會再賭咁大，只要過左依一關，我願意短幾年命都得，總之中左咩都得。 

埸波正式開始，今次同以往睇波既心情好唔同，以往睇波都無咁緊張同擔憂，就算愛隊輸波都係只係呻下就無咩感覺，就算賭波輸左都只係輸幾百蚊，唔係好肉痛，但今次我淆底到無得再淆底，因為我買左1萬蚊車路士嬴，幾乎係我成副身家。我開始諗如果我真係輸左依一萬我會點，首先我仲未比家用，同埋今日仲係月頭，我無哂錢既話，隨時無錢食飯搭車，直頭係山窮水盡，一路諗，個心開始後悔做咩賭咁大...... 

眼見埸波車路士禁住阿仙奴黎打，但次次都係差少少先入波，我就激動得企起身爆粗大罵，我再望一望個時間，一分一秒咁過，我就更加驚。 

『叮噹。』門鐘響起。會唔會屋企人返黎呢? 

開門後，原來係阿靜。佢笑笑口咁講:『知你屋企人去左飲，我買左D野食返黎比你。』 

我開門後即刻跑返去睇英超，依一刻我真係無咩心情理其他野，我仍然呆呆咁望住部電視。 

阿靜放低D外賣，見我咁肉緊埸波，於是問:『原來今晚係你愛隊阿仙奴。』 

" 睇下依球先!馬達傳中比丹巴巴! 丹巴巴過左華美倫! 再一射!!!!嘩!!!差D呀! 真係差一個波位就入呀!! " 

有線電視旁述員激動咁描述埸波情況，見到車路士個丹巴巴咁好機會都唔入，我再一次屌左出黎。 

阿靜見我咁大反應，好奇咁問:『你唔係鐘意阿仙奴咩? 做咩車仔唔入你會咁不滿?』 

我冷靜咁坐返低，我都唔好意思同阿靜講我買左1萬蚊車仔嬴，於是問:『好肚餓，拎盒飯比我丫，唔該。』 

一路食一路望住埸波，時間一分一秒咁過，終於0比0完上半埸。我個心就愈不安，個心出現左好多問題 "埸波會唔會打和" ， " 輸左1萬蚊既話點算" ，"無事既，車仔下半埸就黎料。" 

下半埸開始，阿仙奴好明顯狀態愈踢愈好，控球率都高左好多，開始禁返車仔黎打。我不斷心入面叫車仔班球員爭氣，同時不斷祝福阿仙奴班球員射唔入龍。時間已經去到70分鐘，我已經坐唔定落黎，我索性好似D教練咁，企係埸邊望住埸波踢成點，而我就企係電視機前面。當見到車路士有攻勢時侯，我直頭用手指住部電視大叫:『傳去比馬達啦! 傳啦!傳呀!!屌你老母!!!!』

『真係唔明白你地D男人點解咁鐘意睇波。』阿靜見我咁激動都不禁地說。 

"阿仙奴黎一個反擊，辛迪加蘇拿一個直線傳比禾確特，禾確特跑呀!射呀!!一比零呀! 阿仙奴憑辛迪加蘇拿一個靚直線比禾確特一個單刀波一射左角入網，係84分鐘領先一比零呀! " 

見到禾確特入波，我雙腳即刻發軟咁坐返低落黎，腦海一片空白，望住個鐘加埋補時，應該得返10分鐘都無，我腦海都意識到，車路士根本無可能係10分鐘之內連追兩球反勝，不過我仲寄望緊阿仙奴D神經波，因為唔到最後一刻都唔可以咁淡定。 

結果，10分鐘後，球證吹雞完埸，車路士零比一輸左比阿仙奴，姐係我個1萬已經輸左，1萬就咁就無左。我心都寒埋，我係咁諗可能我落注個陣，電話個Apps出現問題無幫我買到呢?! 於是我即刻登入馬會Account，戶口結餘:$0。 

真係輸左1萬蚊.....點算.....我依個月點捱，我銀包得返幾百蚊同一張八達通，我點捱?! 不如賣左部手提..... 

『喂!』阿靜突然問。 

『下?』 

『我走啦! 送我去搭車。』 

『哦......好。』 

阿靜邊收怡D外賣邊說:『係呀，雖然個聯名戶口係我開，但係你都要幫幫手入錢落去，知道嗎? 個戶口係我地兩個一齊儲黎買樓結婚用架。』 

『聯名戶口?』 

阿靜即刻轉身，一副好奇既樣問:『你唔係唔知我地有個聯名戶口呀?! 開左幾個月啦!』 

之後阿靜即刻拎我銀包，拎出一張提款卡放係我手上:『依張卡我之前放係你銀包到架! 你唔係唔知呀? 密碼係你既生日日期呀!』 

『丫......記得，記得，我地一齊開戶口架嘛。』

『記得就好啦! 唔好成日要我入錢先得架! 』 

『我會入。放心。』 

送完阿靜搭完車，我拎起張提款卡，個腦衝生左一個想法，於是我即刻跑去櫃員機睇下戶口有幾多錢，打完密碼後，戶口查詢，顯示戶口有2萬5千蚊。嘩......原來阿靜儲左2萬幾蚊係到，而且我可以用依2萬幾蚊出黎，我依個月唔洗捱窮了，我即刻禁左5千蚊出黎，諗住應付今個月既洗費，捱到出糧再放返入去。 

當我返到屋企後，電視仲未熜，播緊另一埸英超賽事，熱刺對曼聯，擺明就係曼聯嬴啦，我即刻上馬會個apps睇下幾多倍率，顯示曼聯嬴既倍率去到2.5倍，仲高過車仔，而且埸波只係踢左廿幾分鐘，雖然仲係零比零，但係曼聯既攻勢不知幾入肉。我吞了吞口水，我可以靠阿靜筆錢，去追返我無左個一萬蚊，而且仲可以嬴返轉頭。我即刻跑落街，去櫃員機將阿靜戶口入面既一萬蚊過左落我戶口到，我再將把錢過落馬會戶口。 

我唔想輸哂阿靜戶口既錢，於是留低一萬，我只需要一萬蚊就可以嬴。跑返屋企，一望部電視，屌你老味，曼聯已經領先緊零比一，我個刻超激心，點解唔早d買? 我再望下倍率，曼聯嬴既倍率已經趺到1.4倍，姐係買一萬蚊先嬴得4千蚊。4千蚊? 有咩用? 

我再望下有咩投注玩，見到曼聯下一隊入球倍率有2.3倍，都幾正，所謂既下一隊入球就係埸波下一隊邊隊入波先，估中仲可以即時派錢。我於是將戶口個一萬蚊買哂落曼聯下一隊入球。我個心又再一次不安，我什至激動到跪左係地下，不斷又求又拜，希望曼聯快d入一粒。 

突然，見到熱刺既巴利，一腳遠射死角入網，比分網即刻顯示一比一。我呆撚左咁望住部電視，巴利依一腳，就咁將我個一萬蚊踢走左。今晚我足足輸左兩萬蚊，而且仲輸左阿靜既錢..... 

結果，依一晚我成晚訓唔著，我好想第二早起身會發現所有野都係夢黎，所有野都無發生過，一諗到兩萬蚊無左，我個心就好痛心，什至覺得拎去買野仲好。但所有野都已經發生左。

第二日，我如常咁返工，但心情一直都好低落，無咩心機做野。 

『啪。』慧雯將一疊旅遊單張放係我桌面。 

『如果你唔鐘意北海道既話，我唔逼你。依到有好多地方都可以去，你覺得邊到可以去，我都ok!』說罷，慧雯雙手幫我膊頭按摩，邊說:『我唔想因為旅行既事同你反面，依家比你決定。』 

我隨手拎幾張黎睇，雖然價錢無北海道咁貴，但最近既台灣都要幾千蚊，我依家幾千蚊都無，仲講話去旅行? 屌.....又唔早講轉地方，依家我去澳門都無錢呀! 

我將堆單張放埋一邊，淡淡地說:『遲下先算。』 

慧雯見我無理到佢，即刻埋怨:『你依家算點? 我讓哂你啦，你仲係咁既態度對我?』 

我唔得閒理佢d小姐脾氣，我只係擔心緊自己既錢銀問題。慧雯見我無理到佢，即刻走左。 
我雙手不斷攪個頭，不斷說:『我究竟係到做緊咩野......』 

Whatsapp鈴聲響起。 

阿靜: 
戶口無左萬五既? 你拎左? 

見到依句說話，我個心即刻離左一離，阿靜咁快發現既? 佢日日去查個戶口? 

阿明: 
係呀，阿言突然有急事要用錢，所以借左比佢先。 

阿靜: 
哦......嚇死我! 突然間無左筆錢><! 

阿明: 
sorry，下次我會同你講聲。 

阿靜: 
^^唔緊要啦! 

唉，究竟點算。

此刻，太子爺打開房門，叫慧雯準備叫人開會，剎那間見到慧雯雙眼通紅，好明顯喊過黎。 

『發生咩事?』太子爺關心地問。 

慧雯即刻擦光臉上既眼淚，然後微笑說:『無，無事呀。』 

『如果有事一定要同我講，我一定會幫你。』 

『嗯!我會。』 

『咁好啦，你依家叫班同事去會議室開會。』說罷，太子爺就轉身行去會議室。 

一眾同事都集齊係會議室，我望一望慧雯，見到佢雙眼紅哂，唔係喊過黎呀? 唔去旅行姐，洗死咩! 

當慧雯講下今次個會議流程時，由於可能喊過黎既關係，聲線好沙啞，最後太子爺就叫佢休息下先，今次會議由佢黎開始。 

『黎緊台灣有個品牌需要我地去傾，今次由我親身出馬，我會同秘書一齊去。我想睇下創意部仲有冇人想同我地一齊去?』太子爺問。 

去台灣公幹? 屌! 慧雯要跟個太子爺去? 我即刻諗起慧雯同太子爺扑野既畫面，咁仲得了? 我即刻舉手:『我都想去台灣見識下。』 

范威見到我舉手即刻出聲:『依家去傾生意，唔係去旅行呀!黎緊我地有份Project要你幫手，你就留係到吧。』 

嘖......又會咁岩有野要我跟。席上既同事都意識到一樣野，依樣野唯獨阿明睇唔出，就係太子爺要同慧雯單獨去台灣，所以大家都無表示手頭上仲有工作要做，所以都拒絕哂。結果，太子爺笑笑口咁回應:『哈哈.....既然大家都咁唔得閒，咁唯有我同秘書去吧，散會吧。』 

我見到太子爺先出會議室門口，我即刻故意行上前，想撩下慧雯，但慧雯卻好快咁離開左，擺明就係想逃避我。唉，望住佢背影，不禁暗嘆:『你估我想既咩，我都係為左你先輸個兩萬蚊.....』 

放工後，好唔開心，想搵人呻下，腦海第一個諗到既人，就係阿風同埋阿言，阿風就永遠只有佢搵我地，無人可以搵到佢，於是我就去左阿言做既ok便利店搵下阿言。

但當我去到門口時，我見到阿靜同阿言好開心咁企係門口飲住可樂係到傾計。我即刻走左去第二到，離遠觀察佢地。同時我係到諗:『屌?我做咩要避佢地?』 

丫!? 一陣阿靜問阿言我係咪借左萬五蚊比佢咪死? 我即刻拎起手提，SEND個Whatsapp比阿言 

阿明: 
我呃阿靜借左萬五蚊比你，如果佢問起，佢就話係啦! THX! 

此時，阿言拎起手提睇到個MSG後，諗左一陣後就放返入袋。 

『琴晚有冇睇波呀?』阿靜問。 

『無呀，屋企都無裝有線電視。』 

『琴晚見阿明睇波睇到好激動!哈哈! 你地男人真係好鐘意睇波。』 

『係架! 睇波同踢波都係男人既浪漫黎。』 

之後雙方都靜左落黎，對於阿言唔係好識搵話題既人，加上阿靜又唔係真係好熟，內心都有一絲絲既怕羞。 

『阿明前排好想......好想要。』阿靜突然說。 

『咁你點呀?』 

『我梗係無比佢啦，我......怕比佢知我唔係第一次。』 

『嗯......』阿言唔知點回應。 

『個個阿傑，佢成日搵我，雖然我無理佢，但佢成日咁煩我，我就好驚。我又唔敢同阿明講.....』阿靜講到有d想喊，似乎依件事困擾左阿靜好耐。 

『條仆街仲敢搵你?』 

『我唔知佢想點.....但佢一搵我，我就好驚，好驚。』阿靜終於忍唔住，喊左出黎。 

阿言見到阿靜既可憐樣，不禁有點同情，於是情不自禁咁搭住阿靜膊頭，慢慢挨落自己身到，希望比到阿靜一絲既安穩。而阿靜都無拒絕，依一刻佢真係好需要一個結實既擁抱，比佢好好喊一埸。 

但遠處既我，見到依一幕，我手握得好緊，腦海不斷出現阿言之前反常既態度，一直以來佢都對阿靜好好，為佢出頭，又成日叫我好好照顧阿靜，原來......原來.....佢對阿靜有意思。條仆街......兄弟條女都攪?

夜晚，我獨自一個人坐係球埸邊睇人踢波，個腦係到諗我最近依一年發生緊咩事。係大學個3年期間，好似成舊飯咁，一直渾渾噩噩咁過日子，返學等放學，放學又掛住打機媾女，都無咩做過特別有意義既事，唯有值得講既係，就識媾到阿靜。但男人就係犯賤，追個陣好有感覺，好有Feel，追到之後就唔同哂，女朋友既作用只係我寂莫時既拎黎解悶，就好似D女神收人兵咁，我就當左我女朋友係兵，得閒哄下佢，比D甜頭佢黎維持返大家既關係，但當自己唔需要個陣，就拋開佢九千幾公里。 

唉，究竟係人大左，令到對愛情既價值觀都變左定係人既本性根本就係貪得無厭? 自從識左慧雯之後，為我平凡既生活帶點不平凡，可惜我要畢業，搵工既問題成為我最大既隱憂，面對咁既困局，真係好想要D新鮮感刺激一下。出黎做野之後先發覺搵錢真係好難，儲錢更難，屋企人花咁多錢係我身上，我不但比唔到合理既回報比佢地，反而令佢地增加左負擔。 

依家係公司有志不能伸，仲賭錢賭到無哂錢，輸埋阿靜筆錢，依家連阿言都......諗下諗，Whatsapp響起。 

阿言: 
做咩話我借左錢? 

阿明: 
講下姐 

阿言: 
做咩? 筆錢關於阿靜? 

阿明: 
我話講下姐, OK? 

阿言: 
OK...... 

唔知點解見到阿言提起阿靜，我就有D無名火起。雖然阿言係一個幾好既男仔，佢依個性格同份人其實幾岩阿靜，如果佢地兩個一齊既話應該幾幸福，但我唔想放手，雖然我對阿靜已經無咩太大感覺，但我內心既佔有欲唔想阿靜比其他人搶去。 

第二日如常返工，同事話放左工一齊去食自助餐，但我望一望銀包，真係唔想再洗D無謂錢，於是就推左，人窮既時侯，真係好多限制，咩都唔做得。中午個陣，范威叫左我入房，話有野想同我傾。


『黎緊有間快餐店想搵人拍廣告，依家由我地銀河集團同埋第二間既集成集團鬥，睇下邊個會搶到個代理。』 

『集成公司不嬲都係都唔擅長做食品廣告架喎，點解咁有興趣想做依個廣告?』我問。 

『依個快餐店有好多資金，黎緊想係香港發展，有咁大既潛力自然吸引好多人想代理。加上集成集團都想開一條新支線做食品廣品。』 

『咁.....?』 

『我想將依個Project交比你，有興趣?』 

『唔好啦，我相信公司仲有好多人比我更加想接依個Project。』我實在唔想再花心神係工作上面，一個做得幾好都只有同一個薪酬，同其他人無異，咁我仲何必花咁多精神去做? 

范威似乎明白我既心情，於是起身行埋我到，拍一拍我膊頭說:『我知道你好唔甘心。你幫公司咁多，但你既功勞都去哂太子爺到，係咪?』 

『傻啦，學你咁講，我只係打工，太子爺先係老細，有咩話甘唔甘心。』 

『不如咁啦，如果我地最後接到依間快餐店廣告，我同公司反映下升你職同加你人工，好嗎?』 

『真既?』我聽到升職加人工依個詞語非常敏感。 

『你唔好覺得好筍呀! 依個Project都好趕下，你要幾日內完成，之後就要同佢地Present。』 

『無問題，交比我身上。』 

『嗯，出返去做野吧。』 

我關上房門後，我突然好似見到一片曙光係我面前咁，依個係我上位既真正好機會，係我改善生活既好機會，我即刻叫哂阿仁佢地幫手，我要以最佳既人材同狀態去做好依個Project。 

徹夜工作，係每個廣告人必經既階段，依刻我既熱誠同鬥志都返哂黎，當我係公司做到好夜既時侯，我都會諗起慧雯。因為夜晚正正就係我同慧雯偷情既時間，個種唔想比人發現但又想挑戰大家既底線既刺激感真係好正，慧雯愈用手遮住個口，我就愈做得更落力，見到佢好驚比人發現但又想呻吟黎抒發快感，我就愈興奮。

但依家我同慧雯既關係，要再一次發生以上既野就好難。同時間，我發覺自己不知不覺間當左慧雯係性愛既發洩工具，未出黎做野個陣都可以同慧雯有傾有講，大家都好開心，傾計之中大家都可以為大家帶來無數話題。但自從出黎做野之後，反而同慧雯無咩心靈上既交流，反而係性欲上既交流…… 

『呀!原來今晚有歐聯睇呀! 曼聯對皇馬呀! 唉! 又唔知今晚做到幾時。』阿仁突然大叫。 

我對足球仍然好敏感，一聽到歐聯就諗起雙方倍率幾多，我即刻開手提睇下馬會個Apps，見到皇馬主埸有2.3倍，而曼聯有3.1倍，睇黎馬會睇好有主埸之利既皇馬，竟然去到2.3倍，我諗下諗，不如拎埋阿靜戶口個一萬出黎賭，只要買皇馬嬴就可以將一萬變多一萬三千蚊。咪住，就算多一萬三千蚊都唔夠填我個筆數，不如博下曼聯嬴，一萬變三萬，將我之前嬴個D都返黎哂。 

但今次我唔會再咁魯莽，我於是上各大賭波論壇，各大報章既足球貼士，希望拎多D參考，於是一整晚我都係到研究波經，對整個Project都無咩貢獻，由得阿仁佢地跟。直至零晨兩點幾，我去左櫃員機將阿靜戶口最後個一萬蚊過落我戶口，然後我再將筆錢過落馬會戶口。當我返上公司時，我個腦都係諗緊一樣:『買唔買好呢……如果輸左既話，我可以點做好呢?』 

『阿明，排犒個方面應該點攪好?』阿仁拎住份犒行黎我面前。 

我實在無咩心情理依D野，我就拉埋佢一邊講:『我岩岩落街去左入錢…..我諗住買1萬蚊曼聯嬴。』 

『1萬蚊?你傻左咩! 你幾時賭到咁大架?』阿仁驚訝地望住我。 

『大個仔啦，仲玩10蚊呀? 咁低本金，嬴幾多都唔夠你輸返轉頭，要博就要博大D!』 

『咁份Project點算?』 

『遲少少無野既， 做Project既野不嬲都係我強項，唔會死既!』說罷，我就自己坐埋一邊，係到用手機睇埸球賽。阿仁見到我咁都無可奈何，但事實上阿仁都覺得我可以處理到成個Project，見我咁有信心都唔催逼我。 

我好專注咁望住埸波，皇馬一直禁住曼聯黎打，特別係幾下差D入波既鏡頭更加令我個心就快跳出黎咁，睇左陣我發覺真係頂唔順，索性關左埸波，都係等兩個鐘後睇賽果，一直係公司行黎行去，究竟埸波踢成點呢? 嬴定輸呢? 後來到左夜晚5點幾，埸波應該已經踢完，公司既人都訓哂覺，唯獨阿仁走黎問我埸波踢成點。 

『依家開馬會個Apps睇.....我登入個戶口，如果嬴左既話就會有三萬蚊......』 

阿仁吞左一吞口水，然後說:『你條友仔......賭到咁大......』 

我個心幾乎跳左出黎，於是開手機既馬會Apps，打戶口號碼同密碼....

當我睇到馬會戶口顯示出三萬幾蚊時侯，我就知道曼聯爆冷小勝皇馬一球，我即刻大叫:『Yesssss!! 仲唔比我中返次!』 

阿仁見到阿明咁激動，同時都好葡萄阿明竟然中左幾萬蚊，唔知講咩好，唯有講一句:『喂....中波請食飯啦!』 

我心情靚到絕一絕，好輕挑咁講:『食嘜春都得呀!』 

此時，外面既陽光開始射入公司入面，我望向窗外，感到一身鬆哂，好似重生一樣。阿仁行埋黎問:『我地成晚既Project進度好似無咩進展。』 

我轉身同佢講:『交比我啦，我依家勁有動力!』 

其實做廣告創作，真係隨時幾日，什至一星期都唔會返屋企。所以好多公司都會有沖涼設施，廚房，娛樂地方，如果再有錢D，隨時有埋床位。所以我一直都同班同事係公司到過夜做份Project，而我地三餐就係間快餐店既食物，雖然食到想嘔，但為左拎靈感點都要頂住上。其實同一班同事奮鬥個種感覺真係好正，感覺有D似考會考同高考咁，大家都向住同一個目標進發，大家都想件事完美咁結束。而我不但將阿靜既錢原本奉還，仲拎埋自己少少本金，總算未輸到咩都無仲差人錢，對我黎講已經係好大恩賜，同時都配服自己既賭波眼光。 

直至Presentation既一日。 

我留意到太子爺同慧雯幾日都無出現係公司，於是八掛咁問同事太子爺去左邊。 

『你唔記得左拿? 太子爺佢地去台灣公幹呀! 之前開會咪講過。』同事所指既佢地，其實只有太子爺同慧雯。 

『佢走左仲好，廢事佢係到繳功，由我親自同個客傾，比佢知道成個Project都係我諗返黎。』我仍然好介意以往太子爺成日將我既作品當係佢作品，今次係我表現既大好機會。 

『阿明! 準備好未?』范威行埋黎問。 

我拎起隻大拇指，充滿自信地說:『交比我。』 

接著，我同范威同埋其他有份參與既同事就一齊去個間快餐店既總公司會議廳準備Presentation。

當我地到步之後，集成集團都黎左，佢地既創作總監見到我出現，就行埋黎笑笑口講:『今次由你依個新星出馬，睇怕我地都輸得。』 

對住佢有D不知所措，因為我自覺仲係小人物，但比佢讚係新星既時侯，覺得終於有人認同我既實力。 

當快餐店主席黎左之後，講左幾句客套說話就安排集成集團先到另一個會議室進行Presentation，而我地就留係依到等。 

會議室內坐住我地公司既人，大家心情都好緊張，唯獨范威氣定神閒咁坐係到玩手機。我忍唔住問:『你唔緊張既咩? 話哂單生意額都幾大......如果衰係我手上既話.....不如都係由你Present。』 

范威見我咁緊張，拍一拍我膊頭笑說:『個Project係你，由你講梗係最合適。我對你有信心。』 

『嗯......』係我心入面真係幾敬佩范威，好似我師父咁，無論發生咩事，佢都可以氣定神閒咁。 

等左一個鐘，終於到我地去Presentation。當我正式開口時，我提出以幽默既方式去宣傳，於是我即席攪左幾個Gag，引到全埸人都笑了，由此證明依個幽默方式係成功令人笑。而且主席都好似幾鐘意我依個構思，埸內氣氛好好，快餐店集團既人不斷提出問題，而我都能夠一一解答，最終以一片掌聲結束。 

『等我地商議一下，半個鐘後我地再係到公佈結果比大家。』說罷，主席就同班同事離開左會議室去商討，而集成集團既人都入返黎等結果。我透了透一淡氣，覺得成身好似震緊咁，但我唔係因為緊張而震，而係為我既成功Present既過程而震，我感到無比既興奮，因為我知道，佢地一定會揀我地。 

就係依個時侯，係台灣公幹既太子爺同埋慧雯岩岩見完個客，就返返酒店休息。回程期間，太子爺問:『公事做完，不如我地黎做私事。』 

慧雯聽到之後感到不滿，回應說:『咩私事? 邊個同你做私事?』 

『咁又唔洗咁快拉起道閘，我指私事係一齊暢遊一下台灣，盡情玩下姐。』

『有咩好玩呀? 台灣我都黎過好多次啦。』慧雯睇黎無咩興趣。 

太子爺笑說:『你玩既......都係一般遊客玩既野，但跟我玩既野，係高級遊客玩既野。』 

『姐係咩?』慧雯突然覺得好似幾有趣。 

『跟我黎啦。』太子爺叫司機轉去碼頭。原來太子爺一早安排左遊艇係碼頭，仲安排左兩個服務員隨船出發。 

慧雯見到此情此景覺得有點驚訝，即問:『隻艇你既?』 

『Sure!』太子爺捉住慧雯隻手，帶佢上船。慧雯見到太子爺捉住佢，雖然唔係好想比佢拖，但見到太子爺準備左咁多野，令到佢心情好左好多，因為一直以來佢都介懷緊佢同阿明既關係，仲比阿明激到皮膚都差左好多。所以依一刻，佢都對太子爺放低左介心。 

『依到就係你間房，入面個櫃放左你需要既野。』說完，太子爺就走左。 

慧雯關上門後，打開衣櫃，見到幾套泳衣。慧雯暗暗地笑說:『隻衰野，想我著泳衣比佢睇? 好，我有本錢，我就滿足下你。我就當放下假。』接著就換上泳衣。 

太子爺係遊艇上面訓住玩手機，但見到慧雯一出現，即刻感到呆左，因為係佢眼中慧雯真係最靚。 

慧雯充滿自信咁坐左係太子爺格離，然後配上一副太陽眼鏡，再慢慢訓低。太子爺笑說:『成個富婆咁。』 

慧雯訓係到面向天笑說:『我根本就係。』 

服務員更為慧雯配製左一杯冰凍既雪梨蜂蜜。 

『見你今日同個客講左咁多樣野，杯野幫你養下聲。』太子爺說。 

『仲好講，有咩理由要個秘書同你一齊傾生意? 你係咪應該出返多份糧比我呢?』 

『送埋間公司比你好冇?』 

『你送，我肯收。』 

太子爺笑了，都慢慢訓係慧雯格離，配上太陽眼鏡，一齊享受陽光。

係銀河公司入面，各同事都好期待阿明既回來。我入到公司之後，埸內所有人都靜左落黎望住我。 

『點呀點呀?』 

我即時跳上椅上大叫:『得左啦!!!!我地拎到代理權呀!!!』 

全埸同事即時哄動，大叫:『請食飯請食飯!』 

范威隨口加多句:『你地放過佢地啦，佢地捱左咁多晚，比佢地返屋企抖下啦!聽晚先再慶祝! 我請!』 

全埸人更加哄動，真係多謝范威既體諒同關心。我已經好多日無返屋企，依一刻我覺得所有野都好美好，依個生意比我拎左返黎，升職加人工應該走唔甩呀? 我覺得成個運氣都好左，轉淚點係埸波嗎? 

我返返自己座位，見到之前慧雯留左成堆旅遊單張，我拎起幾張黎睇，暗暗地說:『依家有返錢，其實去D平價地方都OK既，等慧雯返黎就同佢去吧。』 

晚上。 

太子爺同慧雯共享完一道超豪華既晚餐之後，就送左慧雯返房。返房前，太子爺話有樣野想比慧雯，於是慧雯就跟左太子爺入房。 

『做咩叫我入你房? 係咪想強姦我?』慧雯笑說。 

『傻既! 拿.....依份就係快餐店既廣告合約，你同我睇下有咩問題。』太子爺拆開一件急件。 

『點解合約係到? 唔係香港個面傾緊咩?』 

『哈，邊洗傾? 單生意一早比我傾左返黎。』太子爺坐係床邊，手上拎住杯紅酒，慢慢地說。 

『一早傾成? 阿明都未報告!』慧雯突然衝口而出提到阿明，講完先知失言。 

但太子爺無變到面色，仲笑問:『阿明同你一齊左?』 

『唔.....唔係。』慧雯腦海諗左一下，本來想答係，但一諗到阿明仲有阿靜，佢就覺得自己仲未正式係阿明既伴侶。 

『其實我對你點，你知架。』太子爺認真地說。 

慧雯見太子爺想講個D心底說話，即刻轉身離去，放低一句:『唉!又講依D!我累啦!我返房!』 

『我可以比到阿明比唔到既野你。』太子爺突然大叫，依句說話令到慧雯停左門前。 

太子爺接著說:『你係一個聰明既女仔，你應該好好為自己打算一下。跟住阿明，你會幸福咩? 佢人工得個一皮野，仲比你低。你地將來會點? 同阿明一齊唔洗捱苦? 』 

『你有既....係條件。我可以比到你想要既野，我都會專一咁對你，我只係想同你開開心心咁一齊。』 

慧雯無出聲，就行前幾步，太子爺再說:『如果你出左依個房門，我就正式死心，唔會再對你有任何寄望，都唔會再煩你，我地關係都到此為止。』 

慧雯轉身說:『你威脅我?』 

『唔係，只係比一個選擇你。』

面對太子爺堅決既心意，而且給予一個好短既時間比慧雯考慮，令到慧雯自入職公司後，第一次真真正正考慮同太子爺既關係，一直以來慧雯都知道太子爺對佢有意思，但感覺無咁強烈，而且同阿明都有個唔錯既發展，所以一直都吊住太子爺個癮，佢從來都無擔心過會太子爺會放手。但今次，慧雯睇得出太子爺既決心，如果慧雯走出依個房門，太子爺真係可以放低慧雯，慧雯唔敢想像放走左依個機會會對佢將來帶來咩影響。 

同時間，學太子爺所講，慧雯腦海開始慢慢將阿明同太子爺比較，無論事業，發展關係，阿明都一一比下去，加上連同佢去旅行都要左推右推，明顯係唔夠錢去，但太子爺只係安排公幹就為佢花左好多心思，而且令到慧雯有史以來感到寵愛既感覺，日後如果跟住太子爺應該會好開心，最重要既係，太子爺所講既愛，慧雯開始慢慢感受到。 

過左幾日後。 

慧雯同太子爺終於返到公司，范威即刻拎住好多份文件入房比太子爺簽，阿明就乘機行去慧雯到說:『喂，我前幾日幫公司搵左個大客，快餐店個個! 不如我地去旅行慶祝。』 

本來手腳一直都做緊野既慧雯，聽到阿明咁講不禁停左落黎，再望一望阿明:『太遲。』 

我唔係好明慧雯點解咁講，於是笑住問:『旅行既野邊到會遲架?』 

『算啦，我唔想去。』 

『點解呀? 你之前唔係話好想去咩?』 

『你同你女朋友去。』 

『又提女朋友，點解你要下下逼我姐? 我同你講過，係適當既時侯我自然會同佢分手。』 

慧雯收恰好文件後，放低一句:『唔洗你同佢分手，你好好對佢。』就轉身走左去。 

我望住慧雯背影，突然間感到好無奈，不禁係到概嘆:『女人真係麻鬼煩，都唔知佢地諗咩。』 

下午，太子爺召開會議，我就知一陣應該有大獲野發生，一定係表揚我拎到快餐店個廣告，我又回想起范威之前所講，如果我拎到依單生意，我應該可以升職加人工，唔單止我咁諗，連身邊既同事都咁諗，仲問我洗唔洗book枱食飯慶祝。我都怕怕羞羞咁講:『可能咩事都無發生呢! 哈哈!』

仆街，把烏鴉口真係批中左，成個會議都無任何事發生，太子爺只係簡單講下佢去公幹傾左d咩野返黎，同埋叫范威拎到預算後，就正式跟我既idea去拍。但全程都無表揚我，更加唔好提升職加人工。結束會議後，太子爺突然叫:『丫! 仲有件事未講。』 

接著太子爺就捉住慧雯隻手，笑住說:『我終於抱得美人歸。』 

此話一出，全埸人都即時起哄，班女同事更加行到慧雯身旁係咁講:『終於一齊啦你地!』 

面對此情此景，我一時之間比唔到咩反應，腦海仲未消化以上既野。阿仁細細同我講:『喂.....你同慧雯唔係一齊既咩? 你吹水架?』 

我無回應，因為我都唔知慧雯諗緊咩，就係因為我唔同佢去旅行，就決定揀太子爺? 不過我腦入面其實仲在意另一樣野，當我見到范威行出會議室時，我即時追上去。 

『點解! 點解又好似之前咁，咩事都無發生!』我開始有d激動。 

范威好似知道我一早會咁講，於是叫我入房慢慢傾。當關上房門後，范威說:『我地從來對你既實力都無懷疑過。』 

『咁你地比到d咩實質野我? 我幫你地搵咁多客，諗左咁多橋，到頭來咩都無? 仲有今次你話過如果我拎到依單生意，就會加我人工!』 

范威係櫃到拎出一封信，然後比我:『依張係新合同，你睇下個價岩唔岩。』 

我即時拆開封信，發現只係加我人工5%。 

『5%?』 

『公司認為只可以比到依個加幅你。』 

『你......』我狠狠地將封信握得好緊。 

突然太子爺從後出面:『你唔好再罵范威。』 

我轉身見到太子爺後，霸氣盡消，一份下屬害怕上司既心即時浮現出黎。 

『你以為單生意真係你傾返黎?』 

『我唔係好明你意思.....』 

太子爺行企范威個位，然後拎起電話按下通話機:『同我打比快餐店行政總經理李生。』 

房內一片沉寂既氣氛佈滿住整間房。

『李生!你好呀! 我琴晚先落機，唔想嘈醒你所以無打比你，依家打黎同你講聲多聲。』 

『無無無! 要既要既，多得李生比面落足力幫我地，我地先可以拎到個代理，哈哈! 好好好!今晚我Book左位係酒店食飯，你OK嗎? 好好好! 今晚見! OK! 唔該哂!』 

短短幾句說話，我大概已經明白到太子爺所做既野。 

掛了線後，太子爺對住我說:『聽到啦? 我同對面既總經理一早傾好哂，對埋同集成集團既Presentation只係門面野，實質上我地已經拎左代理權。』 

『咁點解仲要我做?』 

『傾到還傾到，但點都要有貨交比人。』 

太子爺仲接著說:『唔止依單，之前好多單都係咁，你以為你真係靠實力搶客返黎咩? 小朋友，唔好咁天真。做廣告依一行，係講人緣，講關係。咩創作咩市埸攻略都係其次。件貨物如果係垃圾，你點拍廣告都係垃圾，係咪?』 

我呆呆咁企左係佢地面前，范威就行黎搭我膊頭溫柔地說:『依個就係大人既世界。你開始要適應一下，一間公司點都需要你依類既人才，唔係我地傾返生意返黎都無能力去拍。』 

太子爺坐左係范威個位，淡淡地說:『所以我地加你5%人工，對於你既功勞，只係值咁多。』 

我無奈地說一句:『我出返去做野先。』 

我關上門後，覺得又一次比公司玩，我開始質疑自己實力係咪咁重要定係好似太子爺所講.....要靠關係? 我唔知，我就係知道我無咩可能再係公司到發圍，我應該比太子爺針對住，唔洗指意升職上位。我望一望手上既加人工通知書，雖然唔想接受，但現實歸現實，我始終需要依份工同埋依份糧。 

返返座位，阿仁同班同事即刻走埋黎問:『點呀點呀?老細有冇升你職?』 

我苦笑地說:『邊有咁易呀! 不過加左我少少人工咁囉! 哈哈!』 

『有得加人工咪好囉! 今晚請食飯啦!』 

『嘩，琴日先請完，今日又請?! 下次先啦!』 

『你地放過阿明啦! 拿! 我對阿明有信心既! 下次又傾左單大生意既時侯，我地又屈佢請咪得囉!』 

雖然我好多謝同事們咁睇得起我，但我知道我點努力都好，上唔位就係上唔位，無得怨。唯有苦笑對住佢地，依一刻我終於知道咩叫做以笑遮醜，因為我真係覺得自己好無用，好樣衰。

中午食飯，我依舊獨自一個坐係公司到食，以往都有慧雯陪我食，但今日佢同太子爺去食飯。我一路食一路諗，慧雯係咪真係揀左太子爺呢? 我拎起手提，好想Whatsapp問佢，但我都無咁既勇氣，我仲樣衰唔夠咩? 如果單單因為唔同佢去旅行而唔揀我，咁未免太過兒戲吧? 唔通......佢真係咁介意我仲同阿靜一齊? 

我吞了吞口水，我唔想諗咁多，依一刻要我係慧雯同阿靜兩個揀一個，我一定揀慧雯，我一直做咁多野都係為左慧雯，唔想有任何差池。而且我對阿靜.....都唔想再拖住佢，阻住佢既幸福，都係時侯要做一個了斷。於是打比阿靜，相約佢今晚黎我屋企。 

放工時侯，我行去慧雯個座位到，同佢講:『今晚黎我屋企，我比D野你睇。』 

慧雯無奈咁同我講:『阿明，我地算啦好嗎? 唔好攪咁多野OK?』 

『咩你唔想睇咩? 依一樣野，係你都好期待，我相信你睇完之後，你會有唔同既選擇。』 

『你究竟想點?』 

『無咩想點，你今晚黎就知。』說罷，我就離開左，今次我真係要下定決心作一個了斷。 

返到屋企，屋企人出哂去食飯，正我合我意，我呆呆咁坐係大廳到，個心突然間處於一個極度不安既狀態，我要同阿靜分手，但應該以咩形式既分手先對阿靜既傷害減至最低呢? 唉，我唔知，突然間覺得阿靜好似好可憐咁，但我真係無法再好似以前咁對阿靜，如果我仲拖住佢既話，我反而更加仆街。 

直到八點幾，有人禁鐘了。 

我開門一看，原來係阿靜先到。而佢手上又係拎住個外賣飯盒，不知不覺間阿靜已經了解左我咩時侯食飯咩時侯未食飯。每當我叫佢上黎屋企時侯，佢都會順手買飯上黎比我食。 

『前排你成日通頂做Project，我阿媽煲左D涼茶你清熱呀! 你一陣要飲呀!』阿靜邊放低裝滿涼茶既膠樽邊說。

『同我多謝伯母。』 

阿靜笑說:『哈哈，好呀!』 

我地兩個一齊坐係Sofa，開住有線電影台黎睇，雖然做緊周星馳套逃學威龍，但我一D都笑唔出。我突然間感覺到有阿靜坐我格離，令我有一種安穩既感覺。同阿靜一齊真係可以過D好簡單既生活，放工返黎一齊食住飯盒，坐埋一齊睇電視雖然好簡單，但已經係好好既娛樂。 

『阿靜.....我有野想同你講。』 

『咩呀?』 

『嗯.....姐係咁......我.....有左第二個。』當我講到"第二個"既時侯，我感覺到世界好似將時間停止左咁，但又有一種舒暢既感覺，我終於講左出口。 

阿靜慢慢轉身望住我，有點驚訝但仍然冷靜咁問:『你講真定講假?』

我唔敢望住阿靜，我視線放返係部電視到，淡淡地說:『嗯，公司同事。』我故意將慧雯既身份講成公司同事，因為我唔想同佢講我同慧雯係兩年前既聖誕節到識。 

『咁.....咁姐係點?』 

『無咩點......同你講聲姐。』我其實都唔知自己講緊咩。 

雖然我無望到阿靜，但我知道阿靜一直係望住我，令到我更加覺得緊張。我地兩個沉默左一陣，阿靜再問:『咁你鐘意邊個多D?』 

我諗左一陣，淡淡地說:『佢。』 

我地兩個又再一次沉默，直至門鐘響起。我就知道大戰要黎，我走左去開門，如我所料，係慧雯。 

我打開鐵閘比慧雯入黎，慧雯一入屋即刻同我講:『有咩野要比我睇? 唔好哂我.....』話未說完，慧雯就見到阿靜坐左係Sofa，呆呆咁望住佢。 

慧雯即刻望住我，碌大隻眼咁問:『你攪咩呀?』 

我轉身對住阿靜講:『依個女人，就係我所講既公司同事。』

慧雯聽到我咁講之後，望一望阿靜既反應，只見阿靜低著頭，拎住個飯盒好可憐咁坐係到，而慧雯仔細發現，阿靜隻手係震緊。於是佢即刻細細聲同阿明講:『你攪咩呀? 你叫我上黎就係比D咁既野我睇?』 

『你唔係好想我同佢分手咩? 依家我就同佢正式分手，你滿意未。』 

『我咪講過......太遲啦。』慧雯知道我心意，但卻感到好無奈，而且見到阿靜咁樣，一下子既內疚心態湧上黎，佢從來都無諗過原來做第三者係咁賤，會令到個正印會咁傷心同可憐。 

『有咩咁遲呀? 你唔好同我講你真心鐘意太子爺?』我真係唔知慧雯諗緊咩。 

突然，阿靜起身將飯盒放入膠袋，雙眼通紅咁說:『我唔阻你地，我.....我走先。』說罷，就收怡D垃圾，拎起個袋就離開，離開之前仲同我講左一句:『記得飲涼茶......拜拜。』 

阿靜離開左之後，慧雯嘆了一口氣。 

『點解你既反應同我預期中.....差咁多?』我問。 

『阿明......我地玩完。』 

『咩呀? 你咁講咩意思?』 

『我......同左太子爺一齊。』 

『我知! So what?! 你咪同佢分手囉!』 

『我同佢上左床呀!』慧雯碌大隻眼對我說。 

我呆左，個一刻唔知講咩好。慧雯接著對我說:『點呀，夠未? 滿意未?』 

『你去公幹......就同太子爺上床?』 

慧雯將視線放去第二度，因為唔想見到阿明個樣，個種好似做錯事既心令到慧雯好唔舒服。 

『作為一個女人，好應該為自己打算一下。我所要既野，你比唔到我。』慧雯淡淡地說。 

『你要既係咩呀? 錢呀? 下? 你覺得我窮?』我實在估唔到慧雯原來係一個咁貪錢既女人。 

『我唔係貪錢，我只係為我將來打算。我女人黎架! 過左三十既話，我地就無咩價值，如果唔趁自己仲有幾分姿色既時侯去搵一個比到幸福我既男人，將來要搵就好難。』 

『講到底都係貪錢。』 

『算啦，你覺得係就係，我點講都無用，總之我地就玩完。Sorry，攪到你同你女朋友分手，如果可以既，我希望你哄返佢返黎。』說罷，慧雯就轉身離開左。 

我走出大門，見住慧雯既背影，忍唔住大叫:『你地D女人都痴撚線既! 都唔撚知你地諗緊咩! 仆街啦你!』 

慧雯聽到後，頭也不回咁係轉角位行去，直至消失於我既視線。 

我好打力咁關上大門，望住寂靜既大廳，一盒我仲未食完既飯盒，一樽伯母突登煲比我飲既涼茶，我就覺得個人好混亂。

依個時侯，阿靜忍唔住係條街到喊左出黎，係阿靜心目中，佢好早就意識到阿明對佢好冷淡，有時侯唔會將佢當成咩一回事，都曾經有諗過阿明有左第二個。但近年阿明對佢既態度反而好左好多，令到阿靜感覺到阿明仲係對佢好，個心仍然係佢到，所以都唔逼自己諗亂野，過住安安穩穩既生活就已經足夠，但估唔到最後都要面對依個局面。 

阿靜好想搵人傾，腦海第一個諗到既人，就係阿言。因為阿靜唔想咁快將分手既事同全世界既人講，但想呻苦，又想搵一個同阿明熟識既人，希望可以從中透到少少料去知道點解阿明會咁樣。 

於是阿靜就打左比阿言，將今晚件事一五一十咁講左比阿言聽。

阿言接完阿靜既電話之後，心諗:『終於都爆左煲，唉。』由於阿言做既便利店好近阿明屋企，所以叫阿靜係樓下公園等佢，佢收工就即刻黎。而阿靜都唔介意坐係公園等，依一刻佢都想自己一個靜一靜。 

過左幾粒鐘，阿言先放工，佢跑去公園到，見到阿靜一副可憐既樣，此情此景有D似阿靜生日第二朝早既畫面，個陣阿靜都係臉無血色，一副蒼白同喊到雙眼通紅既樣。 

『你同阿明點呀?』阿言坐係阿靜身旁，順便透透氣。 

『頭先佢帶左個女人返黎，係個女人面前同我講分手。』 

『係咩......之後呢?』 

阿靜望住阿言，好奇咁問:『點解你咁冷靜? 好似阿明有女人依件事.....你一早知咁?!』 

阿言吞一吞口水，緊張地說:『嗯.....我.....我知道。』 

阿靜突然激動起黎，捉住阿言問:『你知道......但做咩唔同我講呀! 下? 你答我呀!』 

『我點講出口呀?』 

『點解講唔出口呀? 阿明有左個女人幾耐呀?』 

『我.....係你生日之後個日，我見完你，我去左搵阿明悔氣，佢先同我講。我唔想再Hurt多你一次呀! 所以我咪唔講囉。』 

阿靜望住阿言，有種說不出既感覺。阿言接著說:『就算我講左又點? 你捨得同佢分手咩?』 

依句說話令到阿靜沉默左起黎，慢慢放開阿言，事實上，就算遲D知同早D知都好，阿靜都唔會同阿明提出分手，因為佢知道......一定唔捨得阿明。 

兩人沉默左一陣，阿靜再問:『你話你個日去左搵阿明悔氣，佢個日仲同你講左D咩?』 

『無，我地仲嘈交黎。』 

『咁......』阿靜望住阿言。 

『我地無野，兄弟既野，嘈交係好平常既事。』 

『我真係好鐘意阿明.....我真係好鐘意阿明.....你教我丫，你教我點做好呀!』阿靜雙手遮住臉再一次痛哭起黎，而身旁既阿言見到阿靜咁樣，都不禁心酸起黎。

到左第二日，我如常起身返工，對於琴晚咁激動咁罵慧雯後，唔知點解一陣見到慧雯既話，應該會有一種尷尬既心。只可惜，就算我地見到面，都唔會叫大家，大家各有各，無任何交流。而我都好似一個機械人咁，返工等放工，完全無心機做野，只會周不時拎起手提，望一望Facebook同Whatsapp，想知道阿靜既最新動向係點，佢會唔會係Facebook到呻呢? 佢會唔會批鬥我呢? 我地會唔會再見亦是朋友呢? 原本以為分手可以咩都解決哂，無任何手尾跟，但原來分左手之後，反而多左好多想法同顧慮，好擔心人地點睇我地，好在意阿靜既情況會點。

分左手唯一最大改變既係，我放左工之後......係無野做。唔洗陪女朋友，唔洗回覆Whatsapp，唔洗諗有咩地方岩食，放工只有一個地方可以去- 就係返屋企。返到屋企食完飯，又係呆呆咁坐係電腦面前無野做。以往同阿靜拍拖既時侯，一直覺得自己無咩私人空間，無時間做自己既野。但依家.....多左好多時間出黎，反而覺得無野好做。

過左幾個月，日日返工好似行屍走肉咁，想辭職唔做但又無咁既勇氣，因為我始終好驚搵唔到野做，雖然係公司到見到慧雯同太子爺一齊，令我好唔舒服，但為左份糧始終要頂硬上，何況我好少會真係確確實實接觸到慧雯，始終大家既工作崗位都唔同。我都唔想再係依件事上面糾纏落去，唯有用工作麻醉自己。 

但每次見到太子爺既時侯，我都會諗起台灣一單新聞，就係李宗瑞淫姦左超過五十名既女模特兒同埋女藝人，雖然話就話迷姦，但其實有部份係睇在李宗瑞既身家同面子而親近對方，攪到李宗瑞都忍唔住講左一句"有錢永遠能勝利"。依句格言對我影響深遠，我相信只要有錢，即使我同慧雯幾好感情都好，都會比班有錢人用金錢既攻勢將我地關係破壞，奪得女人歡心。貧富懸殊不但能夠應用係金錢生活上，仲可以應用係感情上面。 

慧雯當日既決定無錯，學佢咁講，女人點都要為自己將來打算。我無怪到佢，怪就怪我自己窮，無出息，比唔到想要既野佢。連旅行依樣野都要靠賭錢黎籌資金，將來我點可以比到幸福佢? 我一諗到將來要結婚擺酒.....買樓.....我就覺得依個係無底深潭。

『阿仔，你之前唔係話加左人工咩?』食飯個陣，阿媽突然間問我。 

『加左少少咁姐。』 

『無呀......最近好多野都貴左，阿媽想問你拎多少少咁姐。』阿媽唔好意思地問，之後即刻加多句:『丫.....如果你唔夠錢洗既話就唔洗比我地啦!』 

我聽到之後，即刻係銀包拎左幾千蚊出黎比阿媽，然後說:『以後唔夠錢洗，即管問我! OK?』我實在唔想見到阿媽問我拎錢好尷尬咁，做仔既我，養活佢地係我責任，係佢地權利，我一定要屋企人生活得快快樂樂，比到最幸福既生活比佢地。 

夜晚落街買完啤酒返去睇波，經過櫃員機，順便睇下戶口有幾多錢，雖然同屋企人講話要錢即管開聲，但講就兇狠，我份人工左扣右扣都唔得返幾多錢用。 

拎返張卡出黎後，準備放返入銀包時，見到另一張提款卡，一張我同阿靜聯名戶口既提款卡。分左手都有一段時間，唔知個戶口點呢? 突然間好想睇下戶口入面既情況係點，於是就入左張卡落櫃員機。 

一睇之下發現戶口竟然去到三萬幾，姐係阿靜一直都有入錢落去，佢咁做為左咩? 我地唔係分左手咩? 點解佢仲入錢落聯名戶口到? 腦海再一次有把聲出現 "阿靜係一個好女仔"。 
內疚感突然愈黎愈重，好想知佢既最近既情況係點，個傻女鐘意我得咁勁，分手對佢黎講一定好大打擊。

行出商埸門口，不經意望向遠處既方向，突然間諗起阿言同阿靜既不為人知既關係，唔知道阿言有冇同阿靜聯絡過呢? 而且我都好耐無同阿言接觸過，趁依家得閒，不如搵下佢吧。 

當我行到去便利店後，咁岩見到阿言係便利店行出黎。 

『好耐無見，岩岩收工?』我行去打聲招呼。 

『嗯，今日返早。有事搵我?』 

『無，行過依頭，咪搵下你。』 

阿言望住我拎住一袋啤酒，好明顯係商埸買完，但又突然行黎搵佢?! 明顯唔順路.... 

『我既人生仲可以有咩大起大跌呀?! 咪又係咁......』阿言行埋黎，係我袋中拎出一罐啤酒。 

阿言突然問:『你同阿靜點呀?』 

『無咩點，分左手。』我行去挨住欄杆，望住巴士站方向。 

阿言跟住我挨欄杆，淡淡地說:『唉，點解要咁做呢?』 

『到你拍拖你就會明。』我唔知點解釋比阿言聽，因為阿言從未拍過拖，感覺佢就係以前既我，對愛情充滿憧憬，睇咩拍拖係一門好簡單既野，只需要愛對方，對方愛自己就足夠，但事實.....絕對唔係咁。 

『阿靜.....過幾日就生日，你知唔知?』阿言問。 

比阿言提一提，我先記得阿靜既生日，腦海又諗起上年阿靜生日時，為左慧雯竟然放低阿靜唔理，最後仲攪到阿言發脾氣上黎搵我，估唔到咁快又一年。諗下諗，當時阿言既反應真係大得令我驚訝。 

『當然記得......係呢，阿靜今年想去邊到慶祝?』 

阿言飲左淡啤酒，淡淡地說:『今年佢唔想慶祝，應該話......佢以後都唔想慶祝。』 

『點解? 都分左手好耐啦，點解仲要咁介懷? 生日咁大既日子，唔應該意氣用事唔慶祝。』 

『咁唔開心......唔一定全部都關分手事既。』

『你咁講......係咪阿靜最近發生左咩事?』 

阿言嘆了一口氣:『唉，無野了。你想知，你自己去搵佢。』 

『我......』我未講完，阿言電話就響起。 

『喂? 阿風? 係......有野做? 做做做! 係.....我係便利店到，阿明係我格離，OK! 等你。』明顯地，電話既另一邊就係阿風，我聽到"有野做"，就知道又係走粉。 

阿言收線後說:『阿風過緊黎。』 

『我都好耐無見佢。』我飲了幾淡啤酒。 

『我地三兄弟唔知幾時開始.......關係無以前咁密，竟然可以幾個月都唔搵大家，見都唔會見面。』阿言似乎有點感概。 

我緊緊咁握緊罐啤酒說:『應該係自大家都出黎做野之後，我地就無再成日出黎見。』 

『你返工點?』阿言問。 

『咪又係咁......以前讀書既時侯，起碼知道幾時係終點，依家出黎做野，就永遠見唔到終點，有時返工返到個人頹哂，好無方向。』我又忍唔住阿言呻。 

『嗯......』阿言無回應，似有心事咁。而我都無再出聲，兩個人沉默地等阿風黎。 

等左半個鐘，阿風終於黎到，見到我地即使笑笑口咁大叫:『兩條仆街仔!!好撚耐無見啦!』 阿風仍然咁爛口，雖然好流氓，但就好親切。 

『點? 阿公話有野做?』 

『係，今次走兩轉，我地每人可以分到十萬!』 

『十萬?!』我驚訝地說。


『阿風.....十萬係就係好吸引.....但今次分到咁多，姐係個數量都幾得人驚喎?!』阿言似乎比較擔心批貨既數量。 

『我都唔怕話你知，如果比人捉到，我地肯定終身監禁，不過......如果真係比人拉左，我寧願死左去好過......唔見批貨，大佬一定殺左我。』 

『咁既話你地仲去做?』我問。 

『十萬呀!! 我等左依個機會幾耐呀?』 

十萬真係好吸引，自從出黎做野之後，先發覺錢真係好難搵，十萬已經等於我十一個月既人工......只要走一轉粉就有十一個月既人工，屌......攪到我都想走埋一份。 

『咁幾時做野?』阿言問。 

『批貨到左，聽日做野，方法照舊，我再搵多一個人睇水。』阿風係袋到拎出手提，睇下邊個人岩做。 

我即刻禁住佢部手機，兩人都比我依個動作嚇左一嚇，不禁問:『你唔係又黎阻我呀?』 

『唔係......如果要人既話，不如我做。』 

阿風同阿言互相對望，驚訝地說:『你?』 

『我最近都手緊.....我都想搵錢，預我。』 

『你係大學生! 你條命唔應該同我地一樣! 我唔比你做!』阿風堅決反對，因為佢一直都照顧住阿明，寧願自己壞都唔想拖埋阿明落水，阿明同阿言唔同，阿明係大學生，無論前途同人生都比阿言好。 

『依個咩時代? 你仲以為大學生係天之嬌子? 依家大學生無本錢同人講價! 我出黎做左年半，做到成隻狗咁，返工受氣，都只係加左5%人工咋! 夠我食定夠屋企人食?』 

『但係......』 

『唔洗但係，我決定左......就由我地三兄弟齊心做好佢，好嗎?』 

『好! 我地齊齊搵大錢!』阿風係我袋到又拎出一罐啤酒。 

『我覺得好似返返以前咁......我地三個又起返埋一齊做野啦! 飲杯!』阿言依句說話都令到我同阿風感到高興，正如佢所講，我地終於起返埋一齊。我唔知今晚既決定係岩定係錯，我只係覺得我既人生仲唔改變既話，我真係睇唔透將來。既然都係死路一條，不如博一博。


直到第二日，我同阿言係商埸D防煙門入面等阿風黎，阿風揹住個背囊咁入黎，之後開一開個背囊比我地睇，一睇之下，發現勁多包粉係到，屌......數量多到真係比人拉左一定死撚梗，依到至少值成千萬，我地只係分得十萬，估唔到走粉搵命博都會比人剥削。 

『咁我上去先。』阿言被安排先上去停車埸既交易地方，如果OK既話就打比阿風叫佢上黎，而我就係出口睇水，以確保逃生路線係安全。 

阿言離開左之後，後樓梯只得我同阿風，大家都好緊張。 

『屌! 擺低D野，之後拎錢走姐! 咁簡單.....點解我地咁撚淆底!』我開始驚到腳軟，心跳得好快。 

『我比你還好.....你第一次做梗係，因為犯法野......你唔慣做。』阿風係袋到拎包煙出黎，想點支煙減下壓。 

我即刻禁住佢:『唔好攪咁多野.....完左先食吧。』 

『嗯......』 

過左兩個字，阿言打黎，阿風向我打左個眼色，我地就分開走。 

我跑到另一邊既後樓梯，再係出口到等佢地，我順便周圍望，睇下有冇可疑既人，不過一眼睇哂，咩人都無。 

我係遠處透過防煙門少少既窗，望到阿言企左係架車格離，之後阿風就慢慢行近，我一路望一路吞口水。突然，有架車慢慢駛入，車上面只有一男一女，但我係到諗:『應該唔會好似拍電影咁.....係警察吧?』 

阿風同阿言似乎都注意到架車，都停左手腳，專心咁留意部車。個架車慢慢停泊左一個車位後，車上既男女就落車，笑笑口拖住手離開，但當我望到個男仔時，我腦海好似曾經見過佢既印象，但又講唔出係邊個。 

突然，阿言好似癲左咁衝向個男仔到，一拳打落個男仔到。阿風同我見到都好驚訝，阿言個樣超兇狠，以佢大隻仔既身型，阿言認真打既話真係幾屈機。阿風無理到，趁混亂慢慢行近部車到，打開車尾箱，放低個背囊，再拎走另一個背囊走，大概係錢黎吧? 

我再望一望阿言個面，心諗:『屌! 條友攪咩呀!』 

阿風跑過黎，即刻叫:『仲睇?! 走啦!』 

『要禁住阿言! 唔好比佢繼續落去!』 

『依家走粉呀! 佢痴線你唔好理!走呀!』阿風緊張地說。 

『佢係到打交! 遲早引到一班差佬黎，架車成袋粉架!』

『屌!』 

我打開防煙門，跑去阿言個到，拉開佢:『走啦!仆街!』 

阿言好撚大力，我拉都拉唔住，阿風見到之後，忍唔住都跑出黎幫手拉走阿言。係混亂之中，我再望到個男仔，我終於記得佢係邊個，佢上年係阿靜生日唱K出現過。 

個男仔大叫:『屌你老母! 我認得你呀! 伏鳩我? 』 

我拉走左阿言後，阿風轉身指住個男仔:『你咪撚嘈，你小心D!』 

之後我地就跑走左，跑左好遠好遠好遠，之後阿言甩開我隻手。 

阿風見到後，即刻衝上前一拳打落阿言到，大叫:『屌你老母! 你發咩神經呀! 你差D累撚死我地呀!』 

阿言起身勁大力推阿風:『你唔撚知就咪撚嘈!』 

阿風見到阿言咁既反應，仲更加燥底:『你講咩撚野話?』 

依件事好明顯就係阿言唔岩在先，我即刻捉住阿言個衣領大叫:『你知唔知我地走緊粉呀! 你咁做累撚死我地架!』 

阿言甩開我隻手大叫:『我幫你出頭咋! 條仆街姦左阿靜呀!』 

我同阿風聽到之後即刻呆左，阿言講完之後，吞了吞口水，呆呆咁望住地下。 

『你頭先講咩?』 

『無.....無講咩。』阿言即刻死死氣咁。 

『我問你頭先講咩呀! 你話條仆街姦左阿靜?』 

阿言望住我，怒瞪住我:『你要知呀嘛? 其實你同條仆街無咩分別，上年生日你就走左去搵第二條女，拋低阿靜，阿靜因為咁唔開心飲左好多酒，最後條仆街扮送佢返屋企，之後......之後姦左阿靜。』 

我呆呆咁望住阿言:『咩.....咩話.....』

『阿靜收埋唔講.......就係怕你知道左之後會飛左佢呀!!』阿言激動地說。 

阿風即刻行埋黎問:『唔怪得個個人咁熟口面.....原來係唱K個次見過佢。』 

我腦海一時之間消化唔到，我心目中既阿靜係出於污泥而不染，佢仲係處女，佢話要將第一次留比老公，所以我都唔逼佢同我做，雖然一齊拍拖無得做，好辛苦好難頂，但同時都欣賞阿靜依份決心同原則，令我有時侯都會諗我會唔會成為佢既老公，到將來先享受佢既第一次!? 但個條仆街.....個條仆街竟然做出D咁既事，竟然將阿靜佢......突然間，腦海閃出上年既我，點樣對待阿靜，個陣我對阿靜好冷淡，好差，後來搵返阿靜都唔敢提生日既事，當時見到阿靜都無提，以為一天都光哂，咩事都無。但原來阿靜一路都啞忍...... 

我緊握拳頭，轉身同阿風講:『我唔理你用咩方法都好!!你同我刮條仆街出黎!!』 

阿風吞了吞口水，因為阿明依個要求，即刻要阿風利用背景黎幫手，阿明從來唔會要求阿風用依種手段做事，依一次都係阿明第一次要求，可想而知事態係幾嚴重。 

『放心，交比我。』阿風認真地說。說罷，便叫阿言冷靜D:『同我返去交數。』 

當阿風同阿言轉身走個陣，我叫停左佢地:『咪住。』 

『做咩?』阿風問。 

『筆錢......唔好交住。』 

『咩話?』 

我行去阿風面前，認真地說:『走兩轉先得十幾皮野，仲要唔知等到幾時先有得再走，我地之後既日子一樣都無改變過!』 

『咁唔係點?』阿言問。

『堆粉值幾千萬，你個背囊點裝得哂筆錢，好明顯個背囊得個幾百萬! 姐係個買家要下轉先比埋尾數! 你咪同阿公講走埋下轉先比錢!』 

『唔係呀化......你要筆錢黎做咩呀? 筆錢阿公架! 交唔出我地死撚梗架!』 

『屌你聽我講! 我地拎少少錢出去滾大佢! 我最叻係咩? 賭波! 我地有本! 熱食倍率都夠賺死我地!』 

阿風聽到我想拎D錢去賭波，即刻大叫:『你都痴撚線! 拎D錢去賭? 多多都唔夠你輸呀!』 

我見阿風同阿言都唔受我依套主意，我開始有點燥，但我都試圖再解釋一下，我拎起手提打開馬會個Apps:『你睇下......巴塞對奧沙辛拿，一隊榜首一隊護級球隊.....On9都知邊隊嬴啦? 倍率有1.2，如果我地有50萬，嬴左就有60萬!姐係嬴10萬! 10萬呀!』 

『如果輸左咁點呀?』 

『挑! 巴塞點會輸呀? 我地又唔係賭D爆冷球隊，我地專買熱食! 我地本多! 好好分!』 

阿言搖搖頭地說:『唔好......賭波依樣野真係無得講，真係隨時爆冷.....阿風，我地都去交數!』 

當阿言示意叫阿風走既時侯，阿風呆呆咁望住阿明。阿言問:『做咩唔行? 你唔係真係要賭呀?』 

阿風吞了吞口水，認真再問我一次:『你信心有幾大?』 

我唔知點解突然間會有咁既提意，定係我內心深處已經一早計劃左咁? 因為我竟然一講就講得出巴塞有1.2倍，即刻話我一早想拎筆錢去賭。我覺得我既人生如果再平平凡凡咁過既話，我依世都唔會發達，一諗到返工受氣，鐘意既女人比有錢仔媾左，自己屋企人負擔愈黎愈重，再唔趁依家有咁既本金係到發圍，隨時以後都無咁既機會。 

雖然我個心有點不安，但仍然露出信心既笑容，然後說:『超大既信心。』 

阿風除低個背囊一野拋比我，然後說:『賭五十萬，輸左既，我地都死撚梗。倒不如賭哂佢。』

阿言即刻捉住阿風說:『你同佢癲? 輸左我地真係死梗架!』 

『但你有冇諗過......如果我地嬴左，我地就真係發達。』阿風雙眼似乎被阿明既言論所感染到，眼神充滿對將來既憧憬。 

我再說服阿言:『只要過到今晚，我地既生活就會唔同哂。』 

『如果......』阿言話未說完，我就揹起個背囊，放低一句:『我唔知咁做岩唔岩......但我知道我唔咁做既話，我成世都無出息。』 

阿言見到阿明咁講，不禁諗下自己整個人生都係低沉，或許佢應該信任阿明，放手一博。 

阿風見我慢慢遠去，係褲袋拎起包煙，點著支煙，吸了一吸，然後說:『走，我地有野做。』 

『仲有咩做?』阿言唔係好明。 

『刮條仆街出黎。』說罷，阿風就轉身離去。一條似層相似既小巷上，前後方既阿明同阿風都各懷心事，各有自己需要做既事，坐係中路既阿言，似乎都感覺到大家都開始唔跟正常主旨去做事，雖然唔知最後會發展成點，但對於阿言黎講，佢都無得選擇。

---------------------------------------------------------------------------------------------------------------------------------------------

我去到馬會投注站，叫左個大粒職員黎幫我過數落戶口。 

『入面有三百萬，同我全數過落我戶口到。』 

『係既先生!』 

係馬會到整理巨大金額唔同銀行，即使你金額幾大都好，佢地都唔會過問筆錢來源，如果比著銀行一早懷疑。當職員處理緊個戶口時，獨自坐係一間佈滿透明玻璃既房仔，我望出去，見到一班賭徒係到賭馬，差唔多個個都係阿叔阿伯，個個拎住馬報對住電視大叫，係我眼中覺得佢地好可憐，見到佢地手上幾千蚊幾百蚊咁賭落去，我真係擔心佢地既生活。令我諗起佢地都有個家庭，一家大細喊住口求個老豆唔好再賭，最後個阿伯一手甩開佢地，大叫:『喊喊喊....財神都比你地喊走啦!』 

『先生! 先生!』 

『係?!』我回過神來，見到職員交張手據比我。我答謝後就閃返屋企，一路行返屋企，個心都好沉重，我手握三百萬，如果輸左既話，我真係玩完。可能唔單至自己會死，除時連累埋屋企人。突然，我停下腳步，因為腦海再一次閃出阿靜既影像，我又諗起個仆街迷姦左阿靜依件事，不過我依家要沉住氣，男人做大事，依D事都係留返日後再處理，就算我死，都要條仆街陪我。

返到屋企後，見到一家人正係到開飯。阿媽見到我之後即刻好開心咁講:『阿仔你返黎呀? 又唔打比阿媽講! 黎黎黎! 坐埋黎食。』 

『我無胃口。』 本來依句說話想講出黎，但最後都坐埋位一齊食，因為我唔敢想像過左今晚之後，我會用咩心情同屋企人食飯又或者......會唔會係再有機會一齊食飯。 

阿媽一路幫我裝飯一路好開心咁講:『出面D野食又貴又多味精，你返黎食就好啦!』 

我接過飯後，發覺依一餐飯好特別，我唔知有意定無意，我食得比平時特別慢，每一淡飯我都好珍惜，好享受同屋企人食飯既時光。個刻我明白到，人之將死，點解咁想同屋企人齊齊整整食飯，原來真係百般滋味在心頭。 

我將我銀行戶口所有錢拎出黎，然後比哂阿媽。阿媽見到手上個幾萬蚊，不禁笑笑口咁問:『做咩比咁多錢比阿媽?』 

『公司賺到錢，出左幾個月花紅比我。』 

『你夠唔夠洗呀?』阿媽將筆錢塞返落我到。 

我推返比佢，扮到好瀟灑咁講:『拎住啦，比得你既話就知我夠洗啦。』 

阿媽見我咁講，就收埋左筆錢，然後好安慰咁講:『你大學畢業之後真係幫輕左屋企唔少......我地都唔洗咁辛苦。』 

『嗯，我會努力賺錢，比到好既生活比你地。』 

『最緊要你生生性性，健健康康就得架啦! 阿媽無咩求，但求你地長命百歲!』 

一路食飯，我腦海都諗緊一句說話 『無錢既話，咁長命做咩?』。 

晚上，我一直攤係張床到呆呆咁拎住手提電話，望住馬會戶口上既三百萬，我仲猶豫緊買唔買巴塞好。1.2倍主勝，買三百萬，就會嬴六十萬。六十萬......六十萬......係我幾多個月既人工? 有六十萬既話可以夠比首期，有六十萬既話可以同慧雯去旅行...... 

丫 

慧雯......到依家時侯都會諗起佢，我仲係好介意因為旅行件事而同慧雯厭棄? 講到底都係無錢，無錢咩都做唔到。 

於是我將戶口個三百萬分開三次，每注一百萬買巴塞主勝1.2倍。今次買個陣，個心竟然無之前咁緊張，一萬蚊又好，三萬又好，三百萬又好，係戶口入面都係一堆數字，我係看透左世事?定係已經覺得賭波賭幾大都好，都已經係閒事? 

我Whatsapp左比阿風同阿言 

阿明: 
買左了，全數三百萬。聽早有結果，今晚早D訓吧。

阿風拎住個結他，企左係天台，正係到練習緊一首歌，突然褲袋手提一響，睇到阿明既Whatsapp，之後好自然咁放返係褲袋，拎住個結他，望住個天好悠閒咁邊彈邊唱，依一刻阿風個心好定，因為阿風無野可以輸，屋企人全部唔係到，得返佢一個，即使輸左筆錢而惹來殺人之禍佢都無怨言，而且佢打從心底，如果真係輸左既話，佢將會一力揹哂所有責任上身，阿言阿明唔同佢，佢地家人，而自己係爛命一條，死又如何? 

正返緊工既阿言，企係收銀處偷偷地拎部手提睇一睇，之後成個人呆哂，雖然佢知道巴塞真係地上最強既球隊，但佢真係怕出問題，因為如果和左既話，佢地都會輸三百萬。阿言腦海充斥住 " 輸左點算?”　依個念頭，一直都無心機做野，什至好想返屋企一覺訓天光，快快知結果就算。

---------------------------------------------------------------------------------------------------------------------------------------------

『假使當初可以為了你...忘了愛所有人。』手提鈴聲不斷響起，將我從睡夢中弄醒。 

我半醒半訓咁拎起手提黎聽:『喂?』 

『嬴左呀!!巴塞嬴4比0呀!!我地有六十萬呀!六十萬呀!!』阿言係電話中興奮地說。 

『屌?真係? 我依家睇先!』我即刻打開手提馬會apps，真係見到巴塞嬴4比0，我即時登入戶口睇下，戶口顯示三百六十萬。我大叫左一聲之後，起床換衫叫阿風阿言出黎食早餐。 

約左係商埸門口見面，阿風同阿言比平日極度準時。 

『喂!!!中左六十萬!!每人二十萬!!正呀!!加埋走粉個十萬! 我地每人有三十萬呀!! 哈哈!!一日內有三十萬!!』阿言超興奮，我從來無見過佢咁開心。 

反而阿風比較淡定，但仍然禁唔住佢內心個種興奮。 

『點呀? 我地快D去拎錢!將條數還比阿公!』阿風似乎記掛住筆數，始終筆錢都係阿公，安全地交返條數最穩陣。 

『馬會無咁早開門，筆錢係戶口又唔係走既! 我地食野開心下先啦!』我拉住佢地去左飲茶，叫哂極多高價點心，狂Tick張點心紙。

阿言見到我地咁，不禁想阻止我地:『喂....好貴架! 差唔多成廿蚊先得個4舊點心....』 

阿風即刻笑佢:『所以話你窮，打從心底都係窮! 你依家有三十萬呀! 依D錢算得係咩?』 

我笑笑口同阿言講:『你呀! 要慣下做有錢仔既心態! 唔好再咁孤寒啦!』 

『不過咁...阿明，三十萬話多唔多，話少唔少，其實都唔算係有錢仔呀?』阿風問。 

『你岩! 三十萬唔算係做到有錢仔，但你諗下! 依三十萬令我地慳左幾多時間，慳左幾多努力先搵到返黎?』我拎起個手機接著說。 

『大家都見識過，馬會賭波買熱門係最易賺錢，好多人話咁低倍率無肉食，但我地有本既話，成件事就唔同哂!』同時間，我見到馬會依家開緊即埸投注，係南美自由盃，一隊連我都唔識既球隊。 

我心癮極大，於是同佢地兩個講:『見唔見到有隊波踢緊，我諗阿言睇開波都唔識依兩隊波係咩水。』 

阿言即刻點點頭。 

『雖然我地唔識依兩隊波係咩，但個倍率會話比我地聽，邊隊係弱邊隊係強。你睇.....下一隊入球主隊有1.5倍，客隊得2.7倍!通常依D波主隊遲早會入波!』之後我登入左馬會戶口，戶口再一次顯示三百六十萬，令到阿風同阿言都嘩左一聲。 

接著我再買主隊下一隊入球1萬蚊。 

『1萬? 你傻左咩! 你又唔識隊波，又無睇住埸波! 你都買1萬?』阿言問。 

『依1萬就當係我出吧，睇野啦!』我好有信心咁講。 

『你條友仔......1萬蚊差唔多係你一個月人工，你依家真係當散銀咁。』阿風似乎留意到阿明愈黎愈豪爽。 

我放部電話係張枱上，接著說:『食野啦!』 

雖然話1萬蚊對我黎講真係執執碎，把口話唔Care個1皮野，但我依次係為左面子，同阿風阿言講到實牙實齒咁，一陣輸左真係勁臭。所以我周不時都睇下比數係咩，每次拎起，阿言都問:『點呀點呀?』 

我開埋即時比分提示既Apps，當入波時侯就會響，好過我自己成日Check。

當大家傾計點用個三十萬既時侯，我手提個入波提示響起，我地三個人都望住現埸比數 - 主隊1:0客隊。 

『哈! 都話主隊入波架啦! 咁就賺5千蚊。』 

阿言望住我既眼神，好似見到救世主咁:『咁就五千蚊......』 

『真係好過炒股打工。』阿風說。 

我拎住部手提，對住佢地講:『不如我地......專門靠賭依一招搵食好嗎?』 

阿言又再講佢個句:『輸左咁點呀?』 

『傻仔!無人叫你賭哂佢架嘛! 我地要有小心咁買，有規律! 唔係亂買架!』 

阿風飲左淡茶，挨住張椅好悠閒咁講:『就咁啦，我地每日執少少，都夠我地慢慢洗。』 

『咁我即刻辭左份工佢!你呢?』阿言興奮地說。 

我無回應到阿言既問題，因為我唔會咁輕易放棄份工，雖然賭波好過返工，但我明白到賭錢既禍害，我要冷靜處理，我係投機而唔係賭錢。而且當一個人無左份工既時侯，人會頹廢好多，依樣係我雙失個陣深深感受到，我都唔想比屋企人知我係靠賭波唯賺錢。 

我地一齊去左馬會拎錢，將三百萬交返比阿風交數，再將40萬分返比佢地。而阿風話交左數先將10萬分比我地。同樣地，我地都講好左唔會再走第二轉粉，唔想因小失大。 

係離開之前，我問阿風:『仲記唔記得我想你幫我既野。』 

『嗯，我會刮佢，放心。但需要D時間。』 


踏出馬會，我深深吸一口氣，依淡氣係幾咁清新幾咁令人心曠神怡，因為我一日內多左三十萬，我都決定以後跟住我依個方法去搵錢。如是者，我同阿言阿風一直都靠賭熱食倍率搵錢，來來去去都係買曼聯，巴塞大牌，每次都中，不知不覺間將把錢滾大到接近一百萬。 

『最近你好似無哂熱誠係份工到。你攪咩呀?』范威認真地對我說。 

『得皮幾野人工.....你想我有幾多熱誠?』 

『你仲在意你份人工，你要知道....你係新人，咁個價係正常。』 

『得啦，我唔想再係到同你討論，總之工作既野，我都會係咁做。唔滿意既就炒左我。』說罷，我就開門離開。范威都唔知我點解變成咁，不但語氣開始囂張，態度都好惡劣，不禁嘆息依家D90後唔知錢係幾難搵。

晚上同屋企人食飯，我再一次塞左把筆比阿媽。阿媽即刻驚訝地問:『又比我? 你邊到黎咁多錢?』 

『我幫公司傾左單大生意，收起佢吧。』 

『嘩.....你公司應該好鍚你。』 

我飲左幾淡湯，笑住回應:『嗯。』 

『係呢，間屋都有D殘，不如我地買間新屋。』 

『買屋? 你發左達呀?』 

『比首期，慢慢供都得。』接著，我拎左幾個樓盤比阿媽揀，雖然唔係咩好有錢既私人樓，但總好比我地住公屋既殘舊。 

『首期我仲比得起，你地睇岩邊個就同我講，我會處理。』 

阿爸即刻同阿媽係到揀樓，我見到佢地既滿足樣。我就感到開心。 

電話依個時侯響起，係阿風打黎。 

『喂?』 

『捉左返黎。你過黎我睇開個個埸。』 

『嗯。』收線之後，我心情一沉，每一日我腦海都想條仆街死，今晚終於有機會。

---------------------------------------------------------------------------------------------------------------------------------------------

『大佬....大佬.....咩事呀? 係咪點錯相呀?』阿傑不斷跪係地下求阿風。 

當我到埸後，入左間暗房，見到阿傑周身淤傷，眼腫面腫咁，在埸都有阿言係到，睇黎佢用左唔想私刑。阿風見我黎左，於是問:『依家點?』 

我行去阿傑面前，一拍掌車埋去。然後問:『點錯相? 到依家你都唔知做錯咩事?』 

『你係阿明呀嘛.....大佬....我同你無咩兩句，我.....真係唔知發生咩事.....』 

我左望右望，見到其中一個人拎住碌棍，我就拎起左。用碌棍指住阿傑:『你對阿靜做過咩黎?』 

阿傑似乎明我想講咩，即刻求我:『唔關我事.....係....係阿靜佢勾引我咋，唔關我事架!』 

我一聽到"阿靜勾引佢" 依句野，我即刻一野毆落阿傑個身，狠狠咁將心中既怒火一一發洩係佢身上。 

我再用碌棍指住阿傑:『前排阿靜生日.....我都唔敢搵佢! 因為我怕會勾起佢傷心事，你知唔知以後生日....佢都會諗起你強姦過佢!』說罷‧我即刻一野毆落阿傑個身，一野又一野咁用棍打落去。

阿傑不斷求情:『對唔住....對唔住...』 

我唔理佢講咩，再用棍對住佢個頭，狠狠咁毆落去，碌棍接觸到佢既頭，個種硬硬地既感覺，令我好想感受多D，我愈打愈起勁，直至阿風禁停我。 

『你再打.....會打死佢架!』 

我對住阿風講:『唔係點呀? 佢見過哂我地，打佢一身就放佢走? 想我地比差佬拉呀?』 

『你唔係真係想殺左佢呀?』 

阿傑聽到之後即刻大叫:『唔好呀....唔好....我....我唔會報警....我當咩事都無發生過，我求下你。』 

我即刻再毆多幾棍比阿傑大叫:『收聲呀!』 

『okok....依D野唔洗你做，我叫人做。』阿風收起我支棍，之後叫身邊既人:『攪掂佢。』接著阿風就拉走左阿言同我走。 

出左間Club後，我既怒火仲未減退，狠狠咁踢我眼前既垃圾筒。 

阿風接到電話後，原來係阿公打黎，阿風即刻客客氣氣咁講:『係....係.....唔好意思...嗯...我會...筆數我會比，係!唔該哂。』 

收線後，我即刻問阿風:『咩數?』 

『阿公話做咩要玩到咁大.....要兄弟做野，錢當然要比。』 

『要幾多?』 

『10萬。』 

『挑.....10萬姐，我一陣過數比你。』 

阿風係褲袋到拎住包煙出黎，點著佢，淡淡地說:『其實又唔洗去到咁盡既.....』 

我見到阿風食煙，我就食埋一份，點著支煙，吸一吸，再說:『我唔想有手尾跟，同埋依條仆街唔死，我條氣唔順。』 

阿風見到阿明食煙，不禁呆左，因為阿明從來都唔會食煙，不知不覺間佢覺得阿明成個人都唔同哂，心狠左好多，做法都狠左咁多，連殺人都竟然一D淆底意識都無，佢唔知阿明變成咁會有咩唔好既影響，但最緊要大家都過得好好。 

大家都靜左落黎，於是我大叫:『屌!返大陸搵幾條女出下火先。』 

阿言聽到後，同阿風對望左，大家都感到驚訝。但之後都照跟阿明返大陸。

由唔知幾時開始，我差唔多每個星期都會返大陸兩三次，每次都會去揼骨。開頭都去D正經既埸所揼正骨，後來阿風次次都話小朋友先會揼正骨，係男人就真真正正試下邪骨，包一試難忘。而我同阿言每次都表示無興趣，因為我覺得咁樣同叫雞無分別，扑野仲要得射得一次精就收我幾百蚊，D女人咪好發? 訓係到比我屌一陣就幾百蚊? 

但自從我嬴波嬴到錢係我眼中只係一堆數字既時侯，我已經唔再吝惜一百幾毫，正所謂"人不風流枉少年" ，依家我有錢，就係差女人! 以前追女要哂咁多心機，哂咁多精神同金錢去討好對方，一來想將對方據為己有，成為自己伴侶，二來就係想同對方扑野。依家返大陸，個個質素都好高，最重要班女係唔洗媾，而係佢媾我，只有我有錢，我隨時就可以用錢掟到佢上床，只要我有錢，班女人想賺得更多，咩花式都同你玩，唔洗我出聲，唔洗怕尷尬。係大陸，花幾百蚊已經係官，花幾千蚊已經係達官貴人，朝廷大臣，花幾萬蚊，我已經係土皇帝。 

不知不覺間，我好享受班人對我阿諛奉承既樣，我一入到門口，一班性感既囡囡排成一直線對住我講 :『老闆，歡迎你。』下至小姐，上至經理都要彎低腰，客客氣氣咁同我講野，我從來都未試過依種霸氣既享受，依種感覺令我覺得好正，好想一試再試。 

『依到有三萬蚊，你同我搵到三對孖妹黎，搵到既話......依三萬你就可以拎走。』我將一疊銀紙掟左係張枱上面。 

經理見到之後，雙眼發哂光咁，即刻成隻恰熟狗頭咁點哂頭:『好好好.....我出去安排一下。』接著就慢慢關上門。 

『孖妹你都諗到? 你愈黎愈識食喎!』阿風笑說。 

我點了一口煙，笑說:『一陣你就當你自己扑緊Twins呀...Cookies呀....咩春組合都比你屌過哂!』 

『喂....起雙飛....我唔未試過喎。』阿言怕羞地說。 

我即刻指住佢黎笑:『未試過咪試下囉! 你扑過幾多次野我都知呀! 係我帶你上黎玩既! 今次比多D經驗你!』 

阿言即刻話返我轉頭:『我咪同你一樣，我地都係一齊上黎第一次玩!』 

阿言依句說話令我諗起幾個月我同阿風阿言柴娃娃咁上黎玩，阿風雖然經驗充足，但知我地性格同為人絕對唔會玩依味野，但都估唔到我地破哂自己既原則，用錢玩女人。

阿風聽完電話後，坐我格離細細聲同我講:『攪掂左，應該無手尾跟。』阿風意思應該係話攪掂左阿傑。我吸了幾口煙，腦海突然想起阿靜，唔知阿靜依家點呢? 自從同佢分手後，就無再聯絡，一直以為以個傻妹性格，一定喊哂口死死氣咁搵返我，但最後好似咩都無發生過，從來無再聯絡。 

想著想著，經理帶左三對孖女入黎，仲鬼馬到一齊著住同一樣既香港校服，睇佢地個樣都唔知夠唔夠16歲，見到佢地皮膚白滑，特別係雙腿，令到我地獸性大發，即刻捉住佢地黎狂摸....狂繅.....最後爆房正法佢地。

過左一晚後，又係另一晚既開始。 

去到一間Club，我拎左五萬蚊出黎，請全埸任飲酒，飲到依五萬蚊用哂為止。全埸人都為我依個舉動感到驚訝，但好快又再一次起哄。 

『嘩，你班後生仔咁有米既? 有錢仔黎?』一個中年哥哥拎住啤酒走黎R水吹。 

『挑你老味.....五萬蚊好有米咩? 屌你我拎六萬出黎飲呀!』阿風之後係袋到又掟出一疉錢出黎，全埸人再一次起哄。 

『嘩....夠豪氣，你地做咩工架?』中年哥哥仔笑問。 

依句說話令到我地三個都唔知點答好，阿風即刻拎啤酒同佢飲，話題又不了了之。但依句說話令我諗......我究竟係到做緊咩? 望住班廢柴係出面舞池跳舞，一睇就知佢地用屋企人既錢黎玩，一班又一班睇落好似不務正業既人係到玩，而依位中年哥哥仔一睇就知係讀唔成書既MK仔。以往我對依班人好鄙視，覺得佢地係社會上既負擔，廢物。但依家竟然同佢地一齊玩，仲為佢地起哄感到興奮。 

中年哥哥飲到High high地，就話:『喂，我同班鬼仔上黎玩架，我叫佢地埋黎坐先!大家一齊玩一齊飲啦!』 

『屌你...鬼仔? 講英文架喎! 我地識撚!』阿風大叫。 

『洗撚同佢地傾計咩...我都係識得少少之嘛..你剩係講下PK呀...FUCK呀...之後大笑一齊飲就得啦!』 

『我就P你個K呀! 屌你老母....叫佢地黎玩啦!』 

之後中年哥哥帶左幾個鬼仔埋黎坐，阿風係咁用D唔係英文既英文笑鳩佢地，埸面都幾好笑。 

『Hey.....you are so rich!』其中一個鬼仔同我講。

『No....i am not rich...but...enough..』身為大學生既我，都算識返少少英文，但我都唔知幾耐無講過英文，都唔知D文法岩唔岩。 

『How old are you? you are so young.... you graduated in University?』 

『25 years old...and i graduated.』 

『oh!! 25 years old! you are very rich! and i think that you must have a good future!』 

當我聽到佢笑笑口話我有"Good future"時，不禁有點心酸，我真係有一個好好既將來咩? 我唔知自己可以靠賭搵食可以持續到幾時，但我知道當我畢業時，全家人，身邊既親戚朋友，包括自己，都覺得自己既將來一定好好行，始終我都係大學生。但出黎做野後，先發覺人際關係先係最重要，一旦人緣唔好，關係打得唔好，就算有實力都只會屈屈不得志，做死一世文員仔。日日返工不但要受氣，仲要出到黎社會做野，背負住養家比家用既責任，搵錢難，儲錢更難。家都難養，何來買樓? 

返工好似一部機械咁，假期少，日日返工放工，日日如是。心中有好多地方想去，想做，但奈何無得好似學生咁自由，又多假期又多自己私人時間.....雖然最近我搵到錢，但生活開始頹廢，過住酒池肉林既生活，但我打從心底知道，我已經唔記得左做人有咩意義。 

我飲左幾淡酒，呆呆望住班廢柴跳舞，呆呆咁回應:『We always get lost at 25。』 

『What?』個鬼仔似乎唔明白我點解咁講。 

『Nothing....Nothing。』我微笑回應，我再飲左幾淡酒就無再出聲，鬼仔見我沉默左都無再撩我。直至阿風行黎問我:『喂，條友話有好野係房到比我地試.....好High!』 

『女?』 

『唔係呀.....個味野呀....我地走開個D呀!』阿風細細聲咁講，佢意思應該係粉黎。 

我無咩興趣，叫雞又好咩都好，我點都唔會掂個D野，於是推左佢。但阿言似乎好有興趣，我就放低一句:『你地慢慢玩，我今晚想返香港。』 

『下? 返香港?』 

『我聽日返早呀，係咁啦。』 

『返早? 你條仆街仲返工?』 

我都覺得依個理由好怪，但腦海只係諗到依個理由，講真個句，份工我接近比人炒既邊緣，我諗公司都開始容忍唔到我既懶散行為。而依一刻，我只係突然間好想快D返返香港，因為係香港，我至少感覺到自己仲似返個"人"。一路獨自車返屋企，望住窗外深夜既景色，令我諗左好多野，我真係迷失左，我唔知前路可以點行，我唔知點樣修正返條路，我好想搵人傾訴......但我已經無人可以比我搵。

『依封係解僱信，我諗我唔需要多講吧?』范威將信封放係我面前。 

我接過信後，對此完全唔覺驚訝，微笑地回應:『終於頂唔順啦?!』 

范威笑著回應:『唉，太子爺忍唔到，一直留你係到.....係欣賞你既實力，真正幫到公司。但你最近完全無理到公司既工作....所以都係....』 

『明既，比著我係老細都會咁做。』 

『你出去執埋D野吧。』 

『嗯，拜拜。』說罷，我就轉身離開。 

就係離開門口個刻，范威突然說:『阿明，你真係一個人才，你廿幾歲人.....做任何事都輸得起。但輸左就要快D起返身，因為.....人大左，再輸既話，就會輸唔起。你明唔明?』 

我沉靜左幾秒之後，再轉身說:『我從來唔覺得自己會輸。』 

我無等范威回應就關上門。行返自己個座位，放低封解僱信，都算係人生第一次收到解僱信，我心情唔知點解好沉重，但我明明唔Care依份工...... 

『劉啟明。』 

我轉身一望，原來係慧雯。 

『搵我咩事?』 

『我再同太子爺講聲，同佢講留返你係到。』慧雯說。 

我即時笑左，然後說:『哈......你仲想我係到咩?』 

『你無左依份工唔得架!』 

『咩呀?』 

『你岩岩畢業出黎兩年都未夠，咁既人工已經算唔錯，加上你又有天份係依行，你出面搵過份一定無依份咁好。』 

『你又想控制住我?』 

『你講咩?』

『份工.....係你搵比我，依家我唔做，你又話幫我留住。感覺上....我既人生一直係你控制住吧?』 

『我都唔知你講咩!』慧雯聽到我咁講，似乎覺得我好幼稚。但我更加覺得生氣，於是回應:『唔知就算。不過依份工我真係唔care! 我大把錢，我洗鬼屈係到做?』 

『你大把錢?』 

『哈.....樓我都買埋，錢我又夠洗，我當放自己幾個月，什至幾年假期都得。』 

『嗯.....咁恭喜你喎。』 

我望住慧雯個樣同佢既語氣，佢似乎仍然覺得我係到發神經。我都唔想再同佢糾纏落去，於是轉身執野:『算啦，唔講。再講落去都無意思。』 

『咁我祝前程錦繡，劉啟明。』說罷，慧雯就走左。 

我呆呆望住佢背影，突然感到一陣心酸，令我諗起兩年前係聖誕節識到慧雯，覺得佢好攪笑，好主動，深深比佢吸引住。我地莫名其妙咁認識對方，如今卻莫名其妙咁結束，中間發生咁多事好多都係圍住佢黎轉，最後得到既......只係一封解僱信同一句恭喜說話。 

過左一段時間，屋企人開始對我有微言，因為我成日留係屋企無所事事，都係咁問我發生咩事，而且仲問我供樓件事。 

『今個月筆數仲未交架.....』阿媽似乎有D擔心。 

『無問題啦，我聽日會入落你戶口到。』 

『你點會無問題呀? 你工都無! 邊有錢呀?』 

我放低碗筷，覺得有點煩，於是放低一句:『總之我聽日比到錢你啦!』說罷，就返返入房。 

攤係張床唔夠一陣，我用手機睇下馬會戶口，只係得返六萬蚊，連我自己都嚇親，最近用錢用到倒水咁倒，而前幾日仲輸左五十萬。再係咁落去，我怕好快頂唔順，又要比家用又要供樓.....筆錢好快就會用完。最重要既係.....我得返幾皮野，個本金咁少，點樣滾大返佢? 

想著想著，電話突然響起。

『喂?』 

『阿明....點呀....上次跟你買左條飛輸左成五十萬呀!!!依家點呀? 我要追返筆錢呀!』阿風好急燥咁講。由於暑期時期，好多聯賽都踢完，包括英超，西甲，德甲等等，令好多熱門球隊都無得買，攪到我逼住買D唔識既球隊，點知爆左冷一次，和左埸波，令我輸成五十萬。而每次我落注前，都會同阿風阿言講，佢地都按照慣例跟我買，結果一齊輸左五十萬。 

『有咩點? 咪唔好賭住囉! 忍下手啦! 等英超開返咪跟住買囉!』 

『點得架.....我....我上網睇馬會個網!有幾隊都有1.2倍!個D應該好熱門既球隊!? 應該會嬴呀?』 

『喂.....我地之前搵左咁多錢，依家輸左五十萬姐!? 對你應該唔會有太大影響呀?』 

『唔係呀.....我洗左好多錢呀!我依家得返.....得返幾千蚊咋! 上次個五十萬係我成副身家黎架!!!』 

『咩呀? 你賭撚哂D錢落去?! 你傻撚左呀?!』 

『我.....我諗住嬴多D呀嘛! 點知隊波咁屎姐!』 

『幾千蚊....你想用幾千蚊追咩撚野返黎呀? 當你1.2倍，6千蚊買都得返1千蚊，6千博1千! 仲要係成副身家! 你真係傻撚左!』 

『咁點姐!!!!!!我要錢呀!!』 

我無好氣再同佢講落去，於是話:『唉!唔撚知你!忍下手啦你!係咁啦!』就收左線。我拎住部電話，不禁講左聲"痴撚線"。差唔多成百萬.....竟然得返幾千蚊?! 

依個時侯，阿風狠狠咁將部電話掉落地。不斷自言自語:『唔得.....唔得....我要錢....我要嬴返五十萬...一百萬返黎!』 

阿風從來無發過達，自從跟左阿明買波後，身家暴升千倍，享受住有錢人既揮霍生活，令到阿風開始慢慢不能自拔，一旦無錢係身，阿風就成身唔自在，都忍受唔到自己無錢既生活。 

『唔得....阿明講得岩!!幾千蚊博得雞碎咁多....嬴幾多次都唔夠!!本....我需要既係本金....本多買熱門就嬴得多!!無錯!!本!!我要搵本返黎賭!!』

收線後，我開始感到一陣陣既不安感覺，果然靠賭真係唔可以當搵食工具，一旦英超西甲收季，就等於我地無工開咁，完全無收入。加上我地揮霍過度，唔當錢係咩一回事，洗下洗下竟然洗哂咁濟，睇黎阿風上哂癮咁。不過唔知阿言點呢? 

我落到樓下櫃員機，一如以往，將兩萬蚊入落我同阿靜既聯名戶口，不知不覺聯名戶口已經過左一百萬，因為之前大把錢時，我十幾廿萬咁傳入去。其實都幾諷刺，自己戶口儲極都儲唔到錢，反而一個一早已經唔關我事既聯名戶口，我竟然每個月定期入筆錢落去，筆錢係我真係想儲? 定係補償返我對阿靜既內疚呢? 而我突然間有一個念頭，就係聽日去搵阿靜。 

以我所知，阿靜畢業後就幫屋企人管理生意，但好景不常，最後間公司倒閉左，轉而經營一間賣玉石既地鋪，之前好似聽阿靜講，轉左做地鋪之後，對老豆老母既負擔反而細左，無咁大壓力。後來查探過後，我好早就去左間地鋪搵阿靜。 

唔知係咪太耐無見，定係內疚既心作祟，我成個毒撚咁企係遠處唔敢入去，直至見到間鋪得返阿靜一人我先敢行入去。 

『歡迎光......』阿靜未說完就見到係我。 

『Hi.....好耐無見。』 

阿靜見到我，反而有點尷尬，但我留意到佢面色有點沉重。 

『嗯......係呢，有事搵我?』阿靜問。 

『丫.....又唔算既，我見你屋企開左間鋪....咪過黎行下囉。』 

『咁早.....你唔洗返工咩?』 

『我......最近無做野。』 

『下? 點解呀? 但係你.....仲定期入數既?』阿靜似乎留意到我定期入錢落聯名戶口到。 

『咁個戶口係我同你開架嘛，我地話過要儲錢買樓。』我唔知自己講緊咩，我腦海不斷同自己講"屌! 我地分左手架啦!" 

阿靜聽到我咁講，帶以微笑，之後就係個櫃到拎左盤玉石出黎，然後說:『我送件玉石比你呀!當催運都好呀!』

我見氣氛改變左，我都放鬆左，就坐左係阿靜面前睇下面前既玉石。 

『你想催事業丫!桃花丫!定係其他呀?』 

我望左幾眼之後，然後回應:『就事業。』 

『唔需要桃花?』阿靜似乎另有所指。 

『唔啦，最近我.....唔係好需要依D野。』

『哦.....不過我見你前排入左咁多錢落戶口，我以為你唔會再催求事業。』 

『其實......』我未說完，電話就響起。 

『喂?』 

『阿明.....你係邊.....阿言比人拉左....阿言比人拉左呀!!』阿風激動地說。 

『咩比人拉左呀? 你講緊咩呀?』 

『我地今日....走...走粉呀...比人拉左....阿言比人拉左....我好再走得甩!』 

『你......』我見到阿靜望住，於是行埋一邊細細聲說:『你地又走粉? 你地痴左線呀!』 

『我地唔想.....我同阿言無哂錢...琴晚我地諗過....只要有本就可以返生....所以...我即刻幫阿公走一轉....點知.....』 

『我同你去差館搵佢! 你係邊?』 

『唔得.....我唔可以去! 我點知阿言有冇篤我出黎!!我又點知班差佬見唔見到我!』 

『拍戲咩依家! 洗唔洗搵人殺左阿言佢呀? 你係邊呀!!』 

『阿言無得救.....你不如救下我啦!!!我死梗呀!!』阿風激動得想喊咁，完全唔係佢一直處事既態度同作風。 

『你又咩事呀?』 

『我唔見左批貨呀....行規規定....一日未收貨，一日都唔會比錢...依家未收錢就比人拉左，批貨比人起左，人地唔會比錢架!!!』 

『批貨幾多錢?』 

『二百萬.....我死梗....阿公實斬死我!』 

『二百萬.....我地依家邊有咁多錢?』 

『阿明...你收既...你不嬲賭波咁勁...二百萬你一定有.....』 

『無呀....我講左上次五十萬我都奶左野，依家工又無返，本金又無，我仲要供樓架!』 

『咁依家點算呀!!!』 

『你講! 你係邊! 我黎搵你先!』 

『我係婆婆間老人院.....』 

『OK! 我即刻黎! 你等我。』收線之後，我個一陣不安感覺湧現哂出黎，當我轉身時，就見到阿靜企我後面。 

阿靜即刻問:『係咪出左事?』 

『無.....小事姐。唔講啦，我要出去，下次見。』 

當我去到老人院時，見到阿風坐係飯堂到，一個人呆呆咁望住窗外。我行埋去拍一拍佢:『喂.....依家點呀?』

阿風見到我之後，反應比我預期更加平靜，佢呆呆咁說:『其實我無野可以輸。我老豆老母一早唔係到，得返劉婆婆陪住我，但劉婆婆已經走左，我依個廢柴就算死，應該都無咩遺憾。』 

『你講咩呀? 錢既問題就唔係問題，我地一齊度好佢囉!』我試圖安慰佢。 

『二百萬，點填筆數? 我岩岩坐係到，係到諗過去....我都算曾經風光過，以一個廢柴黎講....已經不枉此生。』說罷，阿風手上既手提不斷響起，雖然阿風較左震機，但手提一直在震，令到阿風個心一直都震顫，因為阿風知道打比佢既人，就係阿公。 

『阿言點解比人拉左?』 

阿風仍然呆呆望住窗外，淡淡地說:『我地為左可以分得更多錢，我地又見平時都無咩阻濟，所以連睇水既人都無搵。點知.....原來班仆街死差佬一早伏我地!!阿言交貨個陣當埸斷正，之後我就走左。』 

『我一陣去睇阿言，你.....你可以繼續留係到?』 

『五點院舍就會食晚飯，我都唔可以停留係到太耐，我又唔可以返屋企.....』 

我望一望手錶，顯示時間為十一點。 

『咁你留係到，我去睇下阿言。』 

當我轉身離開時，阿風即刻捉住我:『阿明......』 

『放心啦! 我睇完阿言之後就會黎搵你!』 

阿風望住我，好似有口難言咁，於是好內疚咁講:『隊淋阿傑筆數.....我仲未錢比阿公，我估.....我估阿公連你都唔放過。聽日就係限期....』 

我內心突然寒左一寒，我即刻捉住阿風問:『我唔係過左十萬比你咩!!!』 

『我諗住.....遲d先比都ok，咪拎個十萬蚊做本賭返幾皮野返黎囉.....點知輸鬼左。』 

我捉住阿風衣領，激動地說:『我話你聽!唔好話十萬，五萬我都無呀! 筆數我一早比左你! 我唔理你點樣拆掂佢!總之就唔關我事!』 

阿風即刻甩開我隻手，指住我說:『唔關你事!? 邊個話要隊淋條友架? 下?!』 

『你咁大聲作死呀!』我捉住阿風拉埋一邊。 

『阿公知你無比錢，隨時爆你大獲.....同時大家都唔掂!』

『屌! 我今次比你累撚死呀!』 

阿風捉住我雙手，激動地說:『拿....我地依家坐埋同一條船....無得走....你戶口仲有幾多錢? 不如我地賭埋佢!』 

我望住阿風雙眼，終於見識到咩叫左賭徒，我仿佛見到昔日既自己，見到阿風咁樣，我係到諗係唔係我一手一腳攪到佢地咁，阿言比人拉左唔多唔少都係因為我，走粉好大罪，隨時判十年廿年，阿言既人生同前途基本上已經玩完，學阿風所講，阿言已經無得救。唯一仲可以救既，就係阿風，同埋我自己。因為我交唔到條數出黎，真係隨時比人爆大獲話我殺左阿傑，到時我真係要陪阿言去坐監，為左個仆街而坐監我依世都唔會服，而且.....我仲有屋企，仲有阿爸阿媽要養，我唔可以就咁就收皮。 

『我戶口仲有大約三萬蚊，要嬴十萬返黎.....真係好難。』 

『我地仲有時間!!今晚有冇波賭? 我地就賭今晚!』 

『嗯。』我拎起手提將戶口筆錢全數過哂落馬會戶口，然後吞左一吞口水問:『如果我聽晚交唔到十萬出黎，我係咪死梗?』 

阿風望住我沉重地回應:『對唔住.....係。』 

我閉上眼，吸了吸氣，我估依次係我依世人第一次咁想嬴錢，既然今日有前無後，打死罷就! 

我打開馬會投注網，睇下今晚有咩倍率高又風儉低既比賽，竟然比我搵到一隊熟悉既足球隊佐- 利物浦。阿風即刻問:『唔係未開季咩? 點解仲有利物浦?』 

『埸波唔係英超，係歐霸盃!』 

『咁買佢啦! 仲等咩?』阿風從來都唔睇波，但佢起碼聽過咩叫曼聯，車路士...利物浦，一聽到熟悉既球隊，阿風就覺得嬴既勝率就好高。 

正所謂若要生活好，勿買利物浦。睇黎阿風未聽過依句傳言，對我黎講，利物浦已經唔係昔日既勁旅，只係一隊中隊份子，雖然話歐霸盃對住d弱隊，但歐霸盃唔係歐聯，盃仔既賽事利物浦係唔係咁在意? 隨時派副選上陣，嬴絕對唔係必然既事。話雖如此，今晚真係值得買既波，只有利物浦，但個倍率只有1.6倍，假設我將三萬蚊買哂落去，都只係嬴一萬八，離十萬仲差一段距離。 

『得1.6倍，點買都唔夠!』 

『咁揀個倍率高d既項目黎投注囉!』 

『首名入球-蘇亞雷斯，有3.5倍。如果嬴左既話，就夠十萬蚊。』我望住馬會投注網說。 

『係咪前鋒? 係就買依個啦!』

『你傻左咩! 講就咁講姐! 依家係首名入球呀! 姐係一定要係蘇亞雷斯入第一球先有錢收呀!』 

『我地無得揀架啦!』 

『埸波今晚先踢，你比時間我上網搵下d資料同睇下個盤點先!』 

『好好好好! 你話點就點! 總之嬴波就得!』 

由於院舍始終唔係方便既地方，我唯有帶阿風去我屋企避一避先，我將畢生所有賭波經驗同上哂各大論壇區睇資料，一致認為利物浦要嬴應該可以小勝，但唯獨係咪蘇亞雷斯入波就好難講，不過以利物浦咁既人腳，除左蘇亞雷斯之外，都無咩邊個可以成日入波，唯一有隱憂就係另一個射手史杜列治，但佢傷左應該出唔到。 

於是我同阿風一致同意將三萬買哂落首名入球-蘇亞雷斯。由於有線電視無直播依埸賽事，我地又唔敢開電腦上網睇，於是兩條麻甩佬呆呆咁攤係張床到，一直係到淆底。 

『如果輸左點算?』依句說話阿風重覆左好多次，講到我都心煩埋。 

『無得輸.....再輸真係返唔到轉頭。』 

『唔知阿言依家點呢? 阿明.....你知唔知呀.....阿言比人拉個陣，佢個視線係望緊我既方向，我見到佢個樣，係我識左佢咁耐以來，第一次見佢咁驚慌咁無奈既樣。佢個陣個樣.....一直係我腦入面出現。』 

『估唔到我三兄弟，風光左一排之後.....竟然變得咁折墮。你知唔知丫....我有時真係好想過返之前返工既日子，雖然唔係搵好多，但至少都算叫做安安穩穩，放工可以有阿靜陪，返屋企同屋企人開開心心食飯.....真係幾開心。』 

『阿明，對唔住。』 

我拍一拍阿風，笑說:『算啦，做兄弟做一世，無話對邊個唔住，阿言已經唔係到，得返我同你，有咩就一齊頂!』 

阿風轉身將被包住自己側去另一邊，然後一把帶點沙啞既聲音回應:『嗯.....做兄弟....真係做一世。』 

我意識到佢可能流緊馬尿，我都唔想佢尷尬，我都無再叫佢，呆呆咁望住天花板，一直諗如果輸左既話可以點算....一直諗之前一直風光既日子.....一直諗以前返工既日子....諗下阿靜.....諗下慧雯.....諗到訓著左。

直到朝早，我發夢見到利物浦輸波，即刻嚇到醒左，真係日有所思，夜有所夢，連發夢都夢到埸波踢成點。我起身即刻拎手提睇下賽果點，發現利物浦嬴一比零。我再即禁入去睇下邊個係首名入球，當我個心跳到仆街時侯，我見到首名入球-蘇亞雷斯依個顯示，我就即刻鬆哂，戶口即刻變左十萬零五千蚊。 

我拍醒左阿風，激動地說:『中左呀!!真係條仆街入波!!依家有十萬啦!!!我有錢比你阿公啦!!我無事啦!!』 

阿風展露笑容，即刻話:『快....快d去馬會禁錢! 我幫你交條數比阿公!』 

『好!我地依家去等馬會開門!』說罷，我即刻同阿風落床跑向馬會到，我依一刻個心真係好放鬆，我什至發誓以後都唔會再賭錢，我要努力搵返份工，搵返阿靜，將生活變返之前咁.....咁穩定既生活。 

當我同阿風到左馬會之後，我禁哂戶口所有錢出黎比阿風。阿風接過後說:『總算係夜晚前交到條數比阿公。』 

『你快d去啦! 一陣阿公等唔到夜晚就爆我大獲就仆街!』 

『好好....你等我消息。』說罷，阿風就叫停左部的士走左。 

攪左一大輪，我身心都覺得好累，腦細胞都唔知嚇死左幾多，賭錢真係一個無底洞，十賭九輸。不過我依家無哂錢係身，只係剩返五千蚊係戶口，我仲有層樓要供，我需要搵返份工先得。 

當我行返屋企個陣，我腦海突然閃左一個畫面，就係老人院阿風拎住部電話唔敢聽既畫面。點解.....點解阿風依家可以去搵佢阿公? 佢好似差緊阿公走粉筆數，二百萬....二百萬!!佢差緊阿公二百萬! 依家搵阿公咪姐係送死? 佢決定左死都要還筆數? 

我即刻打比阿風問清楚，同時都想叫佢唔亂黎住，阿言已經無得救，我唔想阿風都走埋，我相信仲有方法解決。但電話響左幾下之後就熜左，阿風做咩收我線? 之後我再打去已經未能接通，究竟發生咩事? 

當我好擔心阿風既安危時，我突然間收到一個sms，當我睇到依個sms後，我以上所有既念頭通通消失哂，同時內心個一種不安感覺再一次湧現。 

我呆呆咁望住手機上一個阿風SEND黎既sms顯示:『對唔住，依十萬蚊，我會拎去澳門賭，我一定會嬴到二百萬返黎，到時再同你還錢。』

我渣住部手機，我估唔到阿風賭癮大到咁既地步，佢咁做不但害死我，隨時逼到自己埋去死角。雖然阿傑唔係我親手殺，但點講都係買兇殺人，殺人要填命，加上班黑社會如果收唔到錢真係爆我大獲，到時我咩前途都無哂，但我戶口只有五千蚊，點先可以賭到上十萬蚊? 我即刻打開馬會個Apps，睇極都無心水既賽事可以賭上十萬，我係咪已經玩完? 

想著想著，電話響起，我一心以為係阿風打黎，但原來係阿靜。 

『阿明! 你係邊呀?』阿靜激動地問。 

聽到既時侯，個心離左一離，唔係件事揚左出黎呀? 

『我......係街到。』我怕有人偷聽，於是含糊回應。 

『阿言比人拉左呀! 你知唔知呀?』 

『阿言?....哦.....我知!』 

『究竟發生咩事? 佢好似運毒呀!? 不如我地去差館睇下佢!』 

『唔好啦，我琴日先睇完佢，我諗唔洗再去。』 

『咁琴日睇完都可以再睇既姐，你係邊呀? 我同你一齊去呀!』 

『我係屋企附近個球埸，你黎搵我。』 

『OK! 我依家黎。』 

收線後，我唔知阿靜點解咁著緊阿言，但諗深一層，當日只有阿言陪住佢身邊，連迷姦一事都只有阿言知道，關心阿言都係理所當然既事。諗下諗，又諗起阿靜比人迷姦既事，唉! 唔怪得阿靜一直都唔比我掂佢，有好幾次我攪到氣氛興恰恰，諗住可以食硬佢隻豬，點知佢都仲係咁抗拒，以為佢咁堅持留比老公，原來係唔想比我知道，佢已經唔係處。 

我呆呆坐係球埸邊，望住前面無人踢波既球埸，諗起曾幾何時我地三兄弟成日黎依到踢波吹水飲酒，但已經唔知幾耐無係到再聚，其實個陣無憂無慮仲開心，何必攪到自己一身蟻。 

過左大半個鐘，阿靜仲未到，但係一班不知名既人卻企左係我身旁。其中兩個人，我係阿風睇開個間Bar認得佢。我就知道佢地係搵我。 

『你就係劉啟明? 我地打比阿風打極都打唔通! 我地又唔知你電話! 丫!!!係附近搵你! 又真係搵到你! 喂!!阿風死撚左去邊?』其中一個中年大漢問。 

『我點知阿風去左邊?』

『你唔知? 好! 阿風既事就留返比我地慢慢搵! 但係你個筆數又去左邊呀?』 

『咩數呀?』雖然我明知故問，但仍然想問清楚。 

『殺....人....個.....筆.....數呀!』中年大漢故意拖長黎講，仲將聲調提高。 

『OKOKOK!個十萬我一早比左阿風! 有咩野!你地搵阿風!』 

『下? 又比左阿風? 你玩野呀! 總之今日內! 你比唔到筆數出黎! 你等坐監啦!』 

聽到坐監兩隻字，我唔知點解內心個一股不服氣既心一野爆出黎，唔多唔少加埋比阿風出賣既情緒，對住中年大漢大叫:『我屌你老母!!我話撚左筆數比左阿風! 你問我做咩撚野呀!! 我撚有咁多錢呀!?』 

『屌你老母! 你咩撚野態度呀? 發窮惡呀!!』 

『咩呀!』 

『同我帶佢去大佬!』中年大漢叫身邊既人捉住我。 

『屌! 我自己唔撚識行呀? 放手!』接著，我就比班人圍住咁行，中途仲見到阿靜黎搵我。阿靜見我身邊咁多唔友善既人，都感到驚訝，但仍然走埋黎問我:『阿明! 發生咩事?』 

中年大漢即刻大叫:『喂!小姐咩事呀!』 

『阿靜! 你走先! 遲下我再同你交代!』我邊說邊推走阿靜，我唔想阿靜涉及在內。 

阿靜即刻敵視個中年大漢，然後拎部電話出黎:『我報警!』 

『喂! 小姐! 你做咩撚野呀!』 

我即刻禁住阿靜:『唔好報警!OK? 走! 快D走呀!』 

阿靜激動得喊出黎，一路捉住我一路喊住問:『阿明呀....你究竟發生咩事呀....講我聽呀!』 

我用力甩開阿靜隻手，但深深感受到佢個種力度，就好似依世都唔會放我走咁，面對依種力度，我卻有種無奈感覺，我對佢咁差，佢仍然想挽留我，但我一直以來都無一刻諗過要挽留阿靜，去到出事既時侯，身邊既.....只係阿靜一個。 

最後我都甩開左阿靜隻手，隨後坐上班人既貨Van離去。

阿靜面對我既離去，感到好無奈，佢好想報警，但見到阿明既反應，可能有苦衷。腦海隨即諗起阿言，不自覺地將阿言件事同阿明件事聯繫起黎。於是去左警局搵阿言。由於阿言已經正式被起訴，所以要同阿言對話都要花唔少時間同程序，令到阿靜個心更加急燥。 

當阿言同阿靜正式見面時，阿靜即刻問阿言:『你點呀? 做咩無啦啦走去運毒呀?』 

阿言雙眼通紅，但已經流唔出眼淚，因為要流既都已經流盡。 

『我......只係想搵多d錢。』 

『你又比人拉左，阿風又唔知去左邊，阿明佢岩岩.....佢岩岩又比班人挾走左....你地三個究竟咩事呀?』 

『阿明佢做咩?』 

『我唔知呀....我約左佢樓下球埸等! 點知去到....佢地帶走左佢! 阿明又唔比我報警!』 

『阿風潛水我就知.....批貨比差佬充公，筆數成二百萬，阿風應該比唔起走左佬。至於阿明.....我諗唔到佢做咩事比人帶走。』 

『你意思係話.....阿明無參與過你地既事?』 

『無! 我地都無同阿明講，件事只有我同阿風做。....班人會唔會以為阿明知道阿風係邊而帶走佢問話?』 

『咁.....我可以點做呀?』 

『你都唔係唔好理，反正你想理都無得理。』 

『唔得.....我睇得出....我睇得出阿明個眼神好想搵人幫! 我唔可以唔理。』 

『你地分左手架啦! 你無必要踩隻腳落去呀?!』 

阿靜沉默左幾秒後，好認真咁講:『由頭到尾，我都無當我地分左手。』 

阿言驚訝地望住阿靜，有種說不出的感覺。阿靜認真地說:『阿明從來都無講過分手依兩隻字，我只係當我地冷靜期。』 

『咁又何必呢?』阿言知道依個係阿靜一廂情願既諗法，因為阿明從來都已經當左佢地分左手。 

『唔得.....我都係報警!』

『咪住......既然阿明唔想你報警，應該有D野唔可以比人知。不如你去阿風個間Bar睇下! 佢地應該係個到!』 

『丫.....我知道邊到! 阿明曾經帶過我去! 我依家就去!』說罷，阿靜即刻起身。 

阿言望住阿靜正想離去時，不禁說:『阿靜!』 

『係?』 

『可唔可以......同我屋企人講，對唔住。』 

阿靜望住阿言個無奈面容，不禁有點心酸。 

阿言接著說:『哈......由我比人拉左到依家，只有你一個黎睇我。我諗我屋企人已經放棄左我.....唔係....應該話....由我讀唔成書開始，就已經放棄左我。』阿言愈講愈眼紅，最後低著頭喊出黎。 

『我會同佢地講，放心。』阿靜都心酸到想流眼淚。 

『多謝你。小心D。』 

阿言望住阿靜既離去，再一次感到幾把刀同一時間插入自己個心。估唔到自己生存左廿幾年人，無一樣做得出色，書讀唔成，鐘意既人睇唔起自己，出黎社會做野，一直只係做一個小小既便利店，連D阿姐同事都睇唔起阿言，人地話廿幾歲人，理應出黎博殺而唔係屈係間便利店到做收銀。阿言係到諗，佢人生最光輝既時刻，就係跟阿明賭波賭到戶口曾經超過五十萬。依一刻，阿言從來無後悔過自己走粉比人拉左，因為佢覺得佢既人生理應如此，一個無出色既垃圾，下埸應該都係一件垃圾。

『同我打!! 打到佢講阿風係邊為止!』中年大漢不斷大叫。 

幾個仆街拎住碌棍係咁毆落黎，隱若間，我仲認得其中一支係我毆阿傑既棍。仆街.....原來比人圍毆係咁撚痛。 

『我真係唔知佢係邊呀!! 你打死我都唔知架!』 

『唔知就打到你死為止!繼續打!』 

我燥到推開佢地，想推門走，但即刻比人禁返低，其中一個人將碌棍毆落我頭到。痛到我個一刻勁撚想嘔，好似成間房都旋轉緊。 

『咳.....咳....』我攤左係地下，痛到我自己縮埋一舊。 

隨後，有個著住西裝既男人入左黎，一手扯住我頭髮，笑笑咁問:『靚仔，我地唔係拍戲，唔會打你打到一半就有警察衝入黎，我地要錢姐，你肯比! 我地咪放你走囉! 至多叫多兩條女陪返你，好嗎?』 

『我.....真係唔知佢係邊呀!!你睇我手提電話!! 佢留左個SMS比我就走左呀!』 

『我點知你係咪同阿風夾定? 你知你地幾古惑架啦，仲將我走粉筆數拎去賭!幾夠膽! 』原來佢一早知我地拎左筆錢走去賭。 

突然，個中年大漢同西裝佬講左一聲:『出面有條女話要搵劉啟明。』 

西裝友聽到之後，就笑笑問我:『丫.....你條友仔又幾得喎! 真係有人黎搵你喎! 好野好野!』接著轉身說:『放佢入黎。』 

我唔知比咩反應好，我意識開始有點模糊，我仲飲到自己D血，勁想作嘔。 

阿靜入到黎之後，即刻捉住我:『你點呀? 你班人痴線架!』 

『小姐! 我地唔係痴線! 我地要錢姐! 佢叫我地幫佢殺人! 殺人要比錢架小姐!』 

『殺人......?』

『殺人呀! 殺人要填命! 十萬!』 

『我同佢還! 你搵人同我出去禁錢!』 

西裝友聽到後非常驚訝，因為佢估唔到阿靜竟然咁爽快話幫佢還。 

『小姐! 係十萬! 唔係十蚊呀!』 

『十萬呀嘛! 咪比你地囉! 洗唔洗打到佢咁呀!!』 

我捉住阿靜問:『十萬.......你有咁多錢?』 

阿靜望住我喊哂口咁講:『個聯名戶口筆錢大部份都係你，你做咩咁傻唔拎出黎還呀?』 

聯名戶口? 我竟然諗唔到有聯名戶口依樣野，唔係.....係我真係唔記得定係覺得個戶口既錢唔應該拎?不過既然阿靜提一提，我又覺得自己唔拎黎還錢又真係幾On9，隨時死左都唔知咩事。 

隨後阿靜跟左佢地去銀行拎錢，因為櫃員機最高只可以提二萬蚊。班友仔見有錢還，就扶起我坐埋一邊，而我都慢慢有返意識，無咁想嘔同頭暈。西裝友食左幾口煙，又係笑笑口坐埋黎。 

『有個咁好既女朋友黎救你，你真係執到寶。』 

『佢唔係我女朋友.....』 

『係咩? 哈哈! 佢咁緊張，唔講以為佢係你女朋友。』 

『我問你......如果搵到阿風，你會點處理?』我問。 

『好簡單，逼佢去財仔借二百萬還返比我，之後溶左佢，不嬲都係咁做。』 

『批貨唔見左!大家都唔想! 佢係你D靚! 咁都唔比機會佢?』 

西裝友拍一拍我膊頭，笑說:『大拿拿二百萬! 天皇老子都無面比!』接著，西裝友企起身離去，最後講左一句:『睇到你手機SMS，我地會去澳門搵佢，你就當無左個朋友啦。』 

『激氣.....』

過左一陣，阿靜還左錢接走左我，送我返屋企。返到屋企，廢事比阿媽嚇親我個樣，趁佢地未返前，阿靜不斷幫我洗傷口，塗藥水。當阿靜坐我格離好溫柔咁幫我整理傷口，令我感受到佢既體溫，佢既溫柔。依種氣色唔同大陸既小姐，依種感覺係活活既溫暖，令人感到安穩同舒服。最重要既係，我發現到佢雙眼喊到腫哂，佢今日應該為我流左好多眼淚，估唔到分手咁耐，一直都無聯絡既我地，佢會為我做到咁既地步。 

『入屋咁耐，你唔問我發生咩事?』我忍唔住問。 

『你要講既，自然會同我講。』 

『係呢......你點會搵到黎既?』 

『我去左探阿言，佢叫我去間Bar到搵你。』 

『阿言佢點呀?』 

『一副失落既樣......好陰公。佢話佢屋企人無睇過佢，估唔到我係第一個人黎探佢。我問過人.....佢應該至少坐二十年。』 

我腦海浮到一個畫面，就係阿言著住D犯人坐監既衫係監獄到行屍走肉，往後二十年都係獄中渡過，出返黎個陣世界變成點? 我唔知，我就知佢出返黎已經係四十幾歲，一個讀唔成書，只係做便利店既人又坐過監，出黎點生活? 估唔到阿言既一生會咁....... 

『聽日我地去探佢多一次，好嗎?』我問。 

『嗯，好呀。』 

我地又沉默左一陣。阿靜幫我洗完傷口，就收恰野準備走人。突然間我一定要留住佢，於是捉住佢隻手:『不如留多陣，好嗎?』 

阿靜見我咁講，就坐左係我格離。 

『個十萬......我會慢慢還比你。』 

阿靜轉身說:『點解要用還? 筆錢大部份都係你入，你要拎去我都無異議。』 

『筆錢係比你買樓用。』 

『筆錢係"我地"買樓用。』阿靜反駁我。 

『.........』我面對住佢，我唔知比咩反應。

阿靜呆呆咁望住前面一部無開到既電視，淡淡地說:『最近我愛上左睇台劇，其中一套我好鐘意。劇入面既女主角好鐘意個男主角，即使個男主角對佢無意思，但係個女仔仍然好鐘意佢，不離不棄。套劇令我諗起自己，諗起你，原來一個人真係可以為左鐘意既人而改變，為對方認真咁活著。』 

接著，阿靜將個身挨落我身上，低著頭接著說:『我好鐘意你，我真係好鐘意你。就算你對我無任何興趣，我都唔想離開你身邊，知唔知你琴日黎搵我，我真係好開心，我一直以為自己可以放低你，但原來唔係，當我見返你，我就知道我依一生注定只有你。』 

阿靜慢慢用手指篤住我隻手，溫柔地說:『我一定會好似劇入面既女主角咁，好似一棵大樹一樣，想同你一齊，想同你一齊做一D無聊既野，總之日日係你身邊就得，即使你咩都無做，我都唔緊要，我唔會離開你，就算我依棵大樹倒了....我仍然會好好咁出現係你面前。』 

阿靜無望到我，其實我已經流緊眼淚，我一直強忍住，一直忍住.....一路聽阿靜既說話，我一路諗自己過去個種不知所謂既生活，原來一個好好既女人一直係我身邊，但我自己唔珍惜......仲將依個好女人受到一個無可挽救既傷害，我依個人渣應該死左去好過，根本唔值得阿靜咁樣做。 

我含住眼淚，摸一摸阿靜既頭髮，強忍住想喊既衝動，苦笑地說:『竟然睇劇睇上腦......白痴。』 

阿靜繼續用手指篤我隻手，溫柔地說:『係呀，我就係個白痴，一個守護住你既白痴。』
