好事多磨，本書終於付梓。小說只有寫得好壞之分，不應以色情成份多寡，否定其文學性。若閣下因循守舊，請不必再閱讀下去，把本書放回書架。
 
我從來沒有想過當小說家。小學之時，老師著我作文，題材不限。那時鐵達尼號風靡全港，我構思了一個發生在鐵達尼號的愛情故事：羅密歐與茱麗葉穿越時空，來到階級森嚴鐵達尼號，重演悲歡離合。如果頭等倉的羅密歐遇上窮畫家傑克，想必十分有趣。我把奇想告訴媽媽，卻換來冷冷的一句「唔好寫埋啲無謂嘢」。我心灰意冷，隨便寫了一個「第一段引子，第二段內容，第三段感想」的八股文為功課，把穿越故事埋藏在心中。
                                                          
從此以後，除功課要求外，我沒有寫長篇小說的習慣。唯獨有一次，閒著無聊，在香港討論區色情文學版，寫了一節色情小說，佈局鋪排俱欠，卻得到「C-hing」[1]支持。昔時所寫，情節內容早已忘記得一乾二淨，寫作帶來的滿足感，卻令我永遠記得。
                                                         
起初撰寫《七不》，從沒打算出書，不過想藉鍵盤驅散考試帶來的寂寞，故文詞粗疏，無甚鋪排，懶得為第一個女主角取名字，只敷衍地稱之作「C」。後寫得認真，遣詞用字，情節安排均久經思量，令《七不》前後風格大異，像武俠小說的主角，武功與日俱增，到故事中後段方見真章。故是次出版，我花大量時間，修改了故事前半部，但為忠於過去的自己，保留了網上版主要情節。若讀者朋友只以網上流傳之《七不》論英雄，讀畢頭幾篇便蓋棺定論，稱之垃圾，未免太看小我的手段。
                                                                                         
--- Advertisement ---
 



或當時《七不》開首太不堪，使得它未如我想像般受歡迎，兼外婆去世，令我打擊更大。外婆一手把我湊大，從不以我「外孫」之身份為嫌，對我萬分驕縱。記得兩年前去探她，媽媽告訴我，那年我尚在襁褓，外公忙著送茶葉，外婆則揹著我在中環伊利近街，竟爾無端暈倒。
 
我看著年邁的外婆，完全無法想像當年在中環街頭，我在她背心揹帶掙扎的情境。兩年過後，陰陽永隔，我寫作詞彙貧乏，《七不》洋洋九萬多字，「永遠」兩字，像幽靈般反覆出現近五十次。那日醫院送別，永遠真的成了永遠，不像小說家之言，寫了不喜歡的東西，按個Backspace，就可以從頭再來。
 
我至今仍無法接受，外婆精神旺盛的生命，竟會瞬間流於寂滅。她的生活零碎片段散佚在我的腦海，因過度悲痛而變得模糊，甚至無法回憶。唯一清楚記得的是，小時候某一天，外婆問我，他日長大後要做甚麼，我向她許下誓言，要做總經理，天真地以為只要在辦公室「負責簽名」，就像我曾在A&F賣衫，只負責企一樣。
 
許多年過去，從港大畢業後，我尚未開始找工作，只懂躲在家，校對快出版的小說。廿六歲人，晃晃蕩蕩，不去找工作很可恥，但我知道外婆最寵我，她在天之靈，必為我兌現當日承諾感到安慰，因為我終於成了自以為才氣縱橫的小說家，負責寫，與「負責簽名」別無異致。
 
畢業臨近，茫茫不知，寫作成正職，讀書變副業，常為懷才不遇的感覺籠罩，只在這種糾結的思緒，把內心一片片剖開，藉寫小說排遣。故此，在宿舍房間寫作時，常播放達明一派的「今夜星光燦爛」，因為歌詞之內，有一句如是說：「燈光裡飛馳，失意的孩子」。
 


 

寫作是一件很個人的事，每日關上門，在宿舍埋頭寫作。若非讀者朋友一直支持，此書必不能成。另得感謝沈旭暉教授仗義相助，我厚著面皮邀序，教授不怪我唐突，還一口答應，在跌跌撞撞的寫作路上扶我一把，我永誌不忘。
 
賈子寫小說，號稱「寫盡薄扶林風流事」，盡寫看似無聊之事，比當年「羅密歐與茱麗葉」穿越時空更不可思議，卻使媽媽改變初衷，成為我頭號支持者，每天替我數著面書專頁支持者的增幅，比看見股市節節上升還要高興。我無法忘記媽媽養育之恩，使我在廿六歲的年紀，尚能享校園生活，甚或在畢業後，有一頭半個月， 一嚐當全職作家的滋味。
 
有緣的話，若你來簽名會，問我的真正工作是甚麼，我會深呼吸一口氣，確實地告訴你：「我是一個小說家，今天來『負責簽名』，兌現對外婆的承諾，因為我永遠愛她。」
 
賈子
二零一四、六、八 [1] 「C-hing」：網絡術語，為「師兄」之音譯。

冬日陽光和暖，中環畢打街，行人來去匆匆。
 
三年夢盡，無數人和事像罐頭沙甸魚般擠擁，堆滿大學生活。如果罐頭有三年期限，恐怕未待到期之日，早已被挖掘一空，使無聊空虛之大學生涯只能在記憶翻滾。
                                                                                                
大學一年級某日，宿舍之內，Lacrosse[1]隊隊長速龍大仙[2]睡到日上三竿，又走一堂。醒來後，大仙漸覺肚餓，徑往廚房，為貫徹舍堂教育「時間管理」精神，左手持Lacrosse棍cradle[3]，右手淥炒麵王。棍網球於網窩不停地轉，像命運一樣來回往復。驀地，炒麵墜落鋅盤，湯水散落一地。
                                                         
我剛好經過，目睹尷尬一幕。為挽回面子，速龍大仙向我諄諄告誡：「我打咗三年飛機，一條女都溝唔到。Hallmate成日話：『豈可豪情一世，難得糊塗三載』，呢幾年都係白過，豪情就無，糊塗就大把，淥個麵都淥親手。Marvin，我知你而家唔明我講咩，但到你畢業嗰日，你就會明架喇。」
 



速龍大仙輕拍我肩，便返房潛修。當時懵懵懂懂戇戇鳩鳩，只見炒麵王於鋅盤載浮載沉，全然不知大仙所指。畢業臨近，回望過去三年經歷，速龍大仙之一言一語，又彷彿在我耳邊俳徊不去。
 
我穿筆挺西裝，於中環Starbucks買咖啡，一面飲，一面看中環精英兩餐奔走。我素來甚少光顧Starbucks，並非站在道德高地，以港大西化教育所授之知識，批判Starbucks違反公平貿易，而因為我乃係窮撚公屋仔，幾十蚊杯咖啡太過奢侈。
 
但我今日一反常態，八達通一嘟，點杯Grande朱古力啡，瀟灑地轉身就走。直覺告訴我，該好好慶祝。
 
我無甚特長，只懂講大話、作故事、滾女人，「大學讀三年，女食咗七件」，遇過好多特別的人和事。然而，任我幾努力去回想，其臉孔統統變得非常湮遠，就算某日再遇，我能做之事不多，只能禮貌地點頭，各行各路，再見，然後再見。
 
畢打街A&F古龍水刺鼻，令我回想起半個鐘前，中環某甲級寫字樓中女HR姐姐。
 


 

「陳生，點解我地要請你？」中女姐姐咀角含痣，笑吟吟一副二奶格，以過量香水虛掩漸離青春。
 
故此，我鉅細無遺地將《港大七不思議食女事件》告知。大學三年，應付中年女人，我別有心得。上天不欲埋沒我，安排此中女為面試官。故此，我決定用強項折服此中女HR。我將風流事如實告知，究其原因，到底太寂寞，抑或求飯碗，我真不知道。
 
「第時我書展出書，俾你打尖，唔駛排隊，拎我簽名。」
 
「究竟……Marvin SIR……呢件事係真定假？」HR姐姐與芸芸眾生一樣，只關心事實真偽。
 
「真假都唔重要，只要你聽得高興就好。如果係真，你應該為呢件咁不可思議嘅事而請我；如果係假，你更加要請我，我諗冇人講大話叻過我。我正正係你地公司所需要嘅人材。」
 


 

HR姐姐見人多過我食女，一聽之下，竟也一時語塞。
 
「如果你冇問題，我諗我要走先。」我如慕容復一樣，以彼之道，還施彼身，頭也不回地離開辦公室。
                                                                                           
輾轉又來到畢打街。抬頭，極目遠望，陽光喣烈，教我幾乎張不開眼睛。故事在心頭縈迴不去，於焉我又糾結在過去，曾經屌過嘅感情湧上心頭。我甚少為女人流淚，但在中環街頭，淚水簌簌而下，被自我製造嘅黑暗吞嚥。陽光本應熾熱，但我心卻好比嚴寒冬日，千山暮雪，隻影為誰去。 [1] Lacrosse：即棍網球，流行於北美；在港則港大獨有。[2] 大仙：港大舍堂文化用語，意指「師兄姊」。源自「仙制」，即英文Senior。只有完成舍堂迎新營之中方可「升仙」。[3] Cradle：動詞，指不斷左右晃動棍網球棍，產生離心力，令球在棍末的網窩中來回轉動，不致掉落。

蕩氣迴腸嘅故事，往往由平凡嘅開頭講起。高考失利後，我並無雖千萬人吾往矣嘅勇氣去重讀，反而升上太空，於港大Space潛修兩年，竟有幸降落地球，入讀港大文學院。
 
事隔多年，我尚記得，於Reg Day[1]當日，當我無比猶豫，到底應否畀幾百蚊 --- 即一星期洗費 --- 去參加BA O Camp，一把嬌柔無比嘅聲線於背後傳來：「你係咪讀BA[2]架？報咗O Camp未？」回頭，陡覺眼前一亮，只見細細粒嘅妙齡女子笑嘻嘻，一雙桃花鳳眼，梳A&F女神頭，將上衣零零舍舍紮起，露出白膩幼腰，直覺話畀我知，食呢條女，其實唔難。
 
「我……未呀，唔知嗰日駛唔駛幫人補習。」我被佢嬌小身型吸引，一時九唔搭八。
                            
「報咗名先啦，如果唔係你開學識唔到人架！係咪連我都唔畀面先？我叫Carol呀！BA Year 2。」細細粒嘅Carol慫恿不停，我只好乖乖將錢財奉上。
 



報完名，我好想同佢交個朋友，但礙於強烈嘅自尊心，只懂向呢位第一位進入我大學生活嘅女子微笑，瀟灑離開。我冇問佢拎聯絡方法，因為，我清楚明白，我地將會再相見，不急於一時。轉身嘅時候，Carol流露半絲失望，又頃刻復歸平靜。
                                                                   
幾日之後，O Camp為不可思議嘅故事揭開序幕。不知係前世孽，定今世命，撩我報名嘅Carol，竟然成為我組媽。我一米八、佢一米五；我太空落地，佢會考拔尖，三十厘米嘅距離與成績嘅差距，成為我地之間本質上嘅鴻溝，命中注定無可能喺埋一齊。
 
O Camp內，「組爸組媽」之稱謂連連，我無法宣之於口，只懂僭越地直呼師兄師姊名字。組員樂於自我矮化，毫不羞恥地向「組爸組媽」爭認便宜仔女，將港大術語瑯瑯上口  --「R」[3]、「搏盡」、「做倒」、「撻皮」[4]之聲不絕於耳。相較之下，我更覺自己係局外人。
 
再者，我實在唔明白，何以好地地玩O Camp，要全港奔走，穿一式一樣嘅衣服，將稜角磨平殆盡。當我拒絕喺銅鑼灣Sogo門口用洗頭水洗頭之時，組媽Carol拉我埋一邊，抬高腳尖，於我耳邊講：「Why do you look so upset? We’re supposed to have some fun today. 等媽媽氹番你。」
                                                                                                                
大家都係唐人，佢竟然同我講英文，仲要爭住做便宜老母。我強顏歡笑咁講：「你唔好認我做仔啦，叫我Marvin得喇。一陣人地屌我老母，連累埋你就唔好啦。」小小嘅幽默感，氹得Carol相當高興，令佢主動摟住我強壯嘅臂彎，請我食一個C級嘅波餅。
                                                                 


 

夜晚房Game，與我對話不足五句嘅組爸，忽然提議玩Truth or Dare，抽水之心昭然若揭。啤酒樽轉呀轉，停下，指向組媽Carol。佢不虞有詐，揀咗Truth。問題好簡單，就係：「你仲係咪處？」
 
Carol鳳眼流盼，怔怔望住我，若有所思，細細聲講句：「係……」眾皆嘩然。
 
「Well, honestly speaking, 我仲係A0[5]。」我心諗，繼續吹，繼續吹吖。
 
啤酒樽又轉呀轉，樽口指向我，問題係：「你拍過幾多次拖？」我見Carol鳩嗡唔駛本，亦都無謂同佢客氣，將自己拍拖次數減七，自稱 A0。
 
「冇可能架，你個款咁花俏，Girls should be lining up for you.」Carol一貫中英夾雜。
 


 

「好多囡囡唔計架嘛。我玩玩吓，唔認真。」
 
「Those who don't count……huh？」Carol眼神驚訝，但不久就繼續同其他組仔女有講有笑。
 
快樂嘅時間過得特別快，三日兩夜 O Camp 迅即告終。我唔放過 Carol，成日藉故私底下同佢傾計……

我問Carol點解尚未拍拖，佢中英夾雜咁話：「You know what……When I was small 我讀 DGS， 都識唔到啲 Decent嘅男仔，屋企管教又嚴……it's such a shame I never fell in love during high school.」
 
不知Carol英文口音過於標準，定我聽力有誤，我竟然將「High School」聽作「閪School」。
 
心諗，DGS 名校女生，我就最鍾意嘅：讀得 DG，十居其九係有錢女，我身為Band 3 公屋仔，想食 DG 妹好耐，不過之前中學識落嘅，對眼都生喺頭頂，嫌三嫌四。我感受到胯下玄鐵重劍嘅召喚，機會嚟喇，飛雲，好啦！登龍劍！
 
我再Stalk佢Instagram，驚覺Carol坐擁幾千Followers，隨便打兩句感性嘅文字，再配上文不符題嘅自拍相，露出兩吋事業線，就閒閒地呃到幾百Like。再望Carol嘅Following，只Follow得廿零人，而且皆為外國明星，「Follower/Following比例」接近二十，唔駛睇樣，齋睇Instagram兩個數字，就知道Carol毫無疑問屬於女神級。
 
--- Advertisement ---
 
  



港大文學院女神、DGS畢業、會考30分。要是老夫出手，世間名譽都變得虛幻，強如Carol都不得不秒回我嘅短訊。此時成竹在胸，收伏Carol喺我精靈球之內，其實唔難。
                                                                                                          
「I always have sympathy towards those girls who have more following than followers……冇人follow佢地，好心唔好Post相獻世啦，真係好慘啊哈哈哈。」Carol如是說。我唔明白點解Instagram世界，Follower往往比Following多，此為數學問題，我讀文學，實在望唔透。
 
「Have you always been studying in Hong Kong during your ENTIRE life?我成日覺得，啲人冇去過外國讀書，冇見識過呢個世界，人生好唔完整，好可悲啊。我下學期去exchange，好開心呀！」此問題，幾乎令我肯定，我地價值觀相差太遠，係兩個世界嘅人，我唔打算回應佢。但係，我可能太耐冇拍拖，閉上眼晴就諗起A&F短褲包唔住嘅渾圓美臀。所以，我決定一不做二不休，約佢出嚟，速戰速決。
 
尚古人之風，為求真精神，首次約會，就去唱 K。工欲善其事，必先利其器，我早有預謀，於七仔買兩枝啤酒，帶上K房。
 
「Seriously？You wanna drink beer in the afternoon?」Carol飲多兩杯，唱唱吓K，越挨就越埋，黑色小背心反襯白滑胸脯。孤男寡女共處一室，若齋唱K而不涉男女情慾事，實未免比本故事更不可思議。為使本故事合符邏輯，我放低枝咪，一手攬住Carol幼腰，摟住香肩，一嘢轟落雙唇之上。
 


 

咀吓摷吓，Carol 人如其名，起碼有 C 級。糾纏之間，佢毫不怕羞，令我恐怕佢只有後庭尚未遭開發。正當我猜度緊佢係咪處之際，佢突然講：「阿仔……我想要……」
 
大獲，此非 Neway CEO，並無獨立廁所。Neway走廊行人川流不息，我無法再進一步。K 房播放陳奕迅嘅人來人往，就令情況更應景。
 
「喺呢到？好似於禮不合……」好明顯，Carol 不足以令我有衝動將佢就地正法，有一刻，我懷疑自己係基。
 
「不如，let’s go somewhere more private。」Carol 咬住下唇，低頭，有些許面紅。
 
DGS 吖嗱，DGS 吖嗱……

估唔到聲稱 A0、DGS 畢業同埋會考 30 分嘅 Carol，竟然會主動話去爆房，我呢一刻，好似哥倫布發現新大陸咁樣，內心充滿詫異。
 
「咦，乜你唔係 A0嘅咩？」我一邊把玩佢高聳嘅兩峰，一邊問。話一出口，就已經後悔不已。
 
「Why are you asking stupid question like this? It’s none of your business」Carol 一聲嬌嗔，作勢推開我，好似我問咗啲唔應該問嘅問題一樣。
 
如今回想，其實 Carol 又好有道理，有得屌就屌啦，問。正如你去爆房，唔會關心間房有乜水住過，當時真係年少無知。
 



「咁我地行啦。」呢一刻，我覺得自己係一個唔計較嘅浪子，好瀟灑。
 
事已至此，我都唔深究 A0 唔 A0嘅問題，反正過去的就讓它過去，曾經畢竟只是曾經。身為組媽，Carol想喺 O Camp 保持形象實在無可厚非。
 
我喚來小二埋單，離開寶勒巷 Neway，沿金巴利道去主場百佳酒店。
 
「吓？呢到？Here looks cheap and dirty. I thought you would bring me to somewhere nicer.」 Carol皺起眉頭，原來佢話「Go somewhere private」，同我想像中係有咁大落差。
 
於是，我同Carol講：「冇辦法，屋企有人，將就住先，下次帶你去南丫島過夜吖。」Carol極不情願，隨我入百佳。
 


受港大西化教育，我素來有紳士風度。去爆房，最緊要就對阿姐講禮貌，做人不能太計較，留番十零蚊畀阿姐做貼士。即使夠鐘，阿姐都未必催鐘。Carol一見到個阿姐，面都黑埋，事後佢同我講，俾人地知道自己將被人屌，實非常尷尬。
 
一開閘嘅時候，Carol見阿姐走咗，就立刻脫去自己件牛仔褸，露出香肩。我一嘢咀落去之時，佢忍唔住幫我除衫，不住玩弄我六舊腹肌。
 
「You are so hot!」Carol一邊撥弄女神頭，一邊讚頌我嘅六舊腹肌。
 
事情又點會咁順利？若想睇尋常甜故，大家大可以去香討「引人入性」睇飽佢。
 
我除咗Carol白色短裙仔同紫色T-Back後，佢反客為主，搶番控球權，將我一抱入懷，再將我 gel 咗好耐嘅頭，一嘢按落去佢小妹妹--- 意圖好明顯，想我幫佢奶西。
 


受港大西方教育，我主張男女生來平等，當然唔太介意。我一探頭，見到佢下面剃得精光，心裡大震。
 
「好少香港女仔會剃毛架喎。」
 
「外國好興架嘛，Come on Marvin ……」Carol語氣提高八度，好似有啲睇我唔起。
 
我係窮撚，最遠去過台灣，一聽佢咁講，感到無比侮辱：佢一定係暗暗笑緊我係鄉下仔。
 
但我轉念一想，堂堂男子，豈能與女人計較。於是，我鯉魚反身，見到佢兩塊葉門黑如牛肺，已經心知不妙。
 
為咗紳士風度，我讚頌佢咁講：「大大塊，幾得意吖。」
 
「奶啦。」佢竟然流露命令口吻。我聽命，張開兩塊葉門，一陣死魚味隨風而來。
 
我閉住氣，本住敬業與樂業嘅精神，好唔容易先奶完。


 
到我除褲，拔出一物事，通體黑黝，圓鈍劍尖隱隱露出殺氣，乃係當年「劍魔」獨孤求敗與「神雕大俠」楊過都用過嘅玄鐵重劍。相傳楊過死後，小龍女將重劍埋於劍塚。須知玄鐵重劍乃天下至寶，時南宋傾覆，不欲神兵利器落於蒙古人手，故遣人到處打聽玄劍重劍下落。幾經辛苦，寶劍重光，終由末代皇帝宋帝昺與陸秀夫攜來香港。
                                                                                      
幸玄鐵重劍未隨宋帝昺陸秀夫海葬，或埋於土瓜灣地鐵站，出土後被當垃圾偷偷扔掉。連金庸都估唔到，輾轉千年，玄鐵重劍竟重現於我雙腳中間，助我闖蕩江湖，敗盡英雌。
 
我請Carol以劍代簫，奏樂一曲，佢竟斷然拒絕：「我冇試過架……It’s so dirty…… I don’t wanna do that……Please……」
 
 DGS 式中英夾雜兼唔肯起奏，我頓時忍唔住，好似伊波拉病毒嘅黃秋生一樣，講咗句：「恰鳩我！」
 
Carol懾於霸氣，勉為其難奏樂兩聲，非常行貨。我好嬲，將佢反轉，背心向天。
 
「You want doggie? No way……」
 
重劍無鋒，大巧不工，Carol 好似母狗一樣，從後被我起勢順刺。我實在分唔到自己係狗、佢係狗、定根本大家都係狗。奇怪嘅感覺，就好似《動物農莊》結局一樣，人豬不分，impossible to say which was which.
 


「It’s so deep……oh my God……Please……」
 
Carol 嬌喘連連，而我呢個Band3 公屋仔，有得砌 DG妹，亦十分興奮。
 
「DGS吖嗱，DGS吖嗱，死臭西。」我一路鬧，一路砌。
 
「你鬧我啦，你鬧我啦！」估唔到受高等教育嘅 DG妹，竟然對呢套非常受落，甚至令佢放棄扮 ABC講英文，露出香港人講廣東話嘅本性，捍衛本土，還我香港。
 
於是乎，我冇換過姿勢，砌足十五分鐘。其間，Carol淫聲蕩語不絕於耳，卻無礙我好似巴洛迪利一樣漫步禁區，思考人生，不可思議嘅係，我過早地係大學一年級領略到，一切身份象徵，只要回歸最原始嘅人類慾望，任你網上擁兵自重嘅女神，抑或冇人Follow、可憐兮兮嘅隱形人、鬼妹賓妹、名校雞校，一樣照屌，係玄鐵劍下，眾生皆平等。呢次淫亂而富教育意味嘅經歷影響深遠，亦都對故事嘅發展埋下伏線。
 
「仔……你……會唔會同我係埋一齊？」Carol被精靈球收伏，倚偎著我，小鳥依人。
 
「我諗，我地性格都唔係好啱，我地做朋友，就永遠唔會分手。如果你做我女朋友，我地終究會有分手嘅一日，又何苦。」我藉故推辭，Carol略帶失望，用紙巾抹抹發臭嘅葉門，長嘆一聲，閉上雙眼，竟爾倒頭睡去。
 
Carol力盡組媽本份，向組仔灌輸時下大學生開放性觀念，令我大開眼界，由中學雞升格為大學生，亦令我體會到，名校女上到床，亦都同 MK 妹一樣，有機係臭西。所謂「DGS吖嗱、DGS吖嗱」，都不過係龜頭與陰道磨擦，鑽木取火所產生嘅虛榮感，情慾過去，紙巾一抹，就消失殆盡，簡直係我大學嘅第一堂課，上幾多個tutorial都學唔到。


 
我同Carol始終係兩個世界嘅人，情慾關係只維持咗一個學期，新鮮感好似劃火柴一樣轉瞬消失。好彩嘅係，大家從來都冇表明過男女朋友關係，冇承諾，冇責任，再見亦是朋友。偶爾於港大碰見，打招呼，問句好，憶起情慾畫面，就乘夜色朦朧，去文學院殘廁執番劑，玩陣肉體，玩陣情感，但我始終覺得好似欠缺些甚麼。

組媽 Carol嘅感情好快告一段落，除咗周不時打吓友誼波之外，生命鮮有交集，令人唏噓。有人話，冇住過宿舍，大學就等如白讀。於是，我喺一年級上學期就入住咗一間男女混合宿舍，展開大學生活新篇章。
                                       
搬去宿舍當日，阿媽由屋企陪我去樓下巴士站，目送我拖住行李，轉身上車。臨行之際，阿媽講：「住宿舍，唔好掛住玩，要畀心機讀書呀，知唔知呀邦邦？」
 
巴士緩緩駛離華富邨。我望住媽媽背影，忽覺佢老咗好多，自己亦不再係小孩子。我居窮已久，甚少離家，媽媽向來照顧我起居飲食無微不至，一想到佢煮完飯，抆完橙冇人食，不禁鼻頭一酸，淚眼潸潸。我同自己講，唔要白繳宿費，要努力讀書，主場征戰，慳番爆房錢。
 
中午陽光明媚，我拉住一袋二袋，終於嚟到宿舍。去到自己所住樓層，就見到幾個惡形惡相嘅大仙喺客廳鋤大弟。
 
--- Advertisement ---
 
  



其中一個生得比較似張達明嘅大仙，行埋嚟同我握手：「喂，你Late come[1]嚟架？未見過你嘅，係咪住614號房？我叫速龍。」
 
「係，我叫Marvin，BA Year1，多多指教。」
 
「你Roommate好潛架，成日淨係識讀書。唔好學佢，要搏盡呀，知唔知？見你骨格精奇，嗱，我地半個鐘之後落Stanley Ho[2]練波，過嚟跟我玩Lacrosse啦。」速龍一邊Cradle，一邊說。
 
我隨口答應，就行返房。一推開門，只見房另一邊，有個長髮油頭毒撚，架住一副厚厚眼鏡嘅男仔，身材矮小，對住電腦，左滑鼠，右賓周，起勢打飛機。毒撚見到我，企起身，不慌不忙收起小弟弟，行去我身邊，伸出右手，想同我握手：「Hi，我叫Wilson，Dental Year1。」
 
「我係Marvin，BA Year1。但我諗你可以洗咗手先。」呢個當口，我都顧唔到禮貌，拒絕去握佢打完飛機嘅手。
 


 

「我住咗喺到一個學期喇。對上一個同房讀Glaw，叫卡仔，住咗三個星期就忍唔住Quit咗。呢到好Chur[3]，好多人頂唔順Quit架。」
 
「係咩？而我不知卡仔是誰。」我心不在焉，只想盡快去搵速龍大仙打Lacrosse，完全沒有將小毒撚放在眼內。
 
「我都希望你住耐啲，等我有個伴。」Wilson於我耳邊低聲道：「呢層樓啲人Hall性最強，全部有問題。有Hall性，就冇人性架喇。」
 
「係咩，係咩？」我隨口敷衍Wilson，換件衫，正想去會合速龍大仙。
 
「唉……」Wilson見我反應冷淡，顯得頗失望，低聲沉吟道：「如果卡仔喺到，就好喇，佢最敢於對抗大仙……」
 


 

Lacrosse訓練艱苦但有趣，幸我運動了得，六舊腹肌，體能上尚跟得上大隊，但投球技巧，就得再下苦工。球場之上，速龍大仙見我訓練用心，不停誇讚我：「Marvin有前途，睇好你下年做Teamcap[4]，帶我地Recapture[5]呀！」
 
運動固然有趣，但相對就犧牲不少讀書時間。我投放大量時間於運動之上，無暇兼顧學業。有時諗起媽媽同我講「要畀心機讀書呀仔」，就十分內疚。書又冇讀，女又食唔到，住宿舍究竟為咩呢？
 
有一次，我為咗Mid-term，同速龍大仙講要缺席一課練習，我天真地以為，同佢平時有講有笑，我練波又落力，缺席一課半課必無問題。點知，佢竟然仙鳩我：「你知唔知咩叫Time Management？成隊波得你一個要溫書？平時你又唔溫？個個都同我講唔得閒，咁唔駛練波啦，仲學咩人講Recapture呀？你自己反省下啦。」
 
仙[6]鳩我。
 
我好嬲，好撚嬲，即刻返入房。我當你樓兄弟，你只當我係練波嘅工具，咁樣住落去，真係冇意思。
 
Wilson溫溫吓書，見我黑晒面，就問我：「被人仙呀？話咗你架喇。係咪速龍呀？佢出名Hall性強、仙氣盛，最鍾意仙人架。」我點點頭。
 
「屌，算啦，之前我同房卡仔都係被佢仙走。」
 
「之前咩事呀？」


 

 
終於有人同佢講嘢，寂寞嘅Wilson好高興，一五一十將卡仔嘅故事話畀我知。
 
 
 
 
 
 
 
  [1] Late Come：指未曾參加宿舍迎新營之宿生。不過OCamp者，沒有資格成為「仙」[2] Stanley Ho：位於港大沙灣徑之運動場。[3] Chur：港大術語，指忙碌。[4]Teamcap：即Team Captain，隊長。[5] Recapture：舍堂術語，指重奪失落的冠軍。[6]仙：作動詞用，源自「Senior/Seniority」，指欺壓、教訓或提點新生。

「卡仔冇你咁高大，大約五尺八左右啦，但係同你一樣，都係運動型。」Wilson頓一頓，續道：「有一次開樓會，速龍問逐個逐個問我地，今個學期一共睇咗幾多次Interhall[1]，大家你眼望我眼，如實報數。咁我讀牙科，讀書忙，冇去睇波，以為大家都明，點知……」
 
「跟住呢？」
 
「點知大家都唔明。速龍最鍾意恰我樣生得細，第一個開聲批評我：『讀書忙，大家都明，認真、落力、準時呢啲叫態度。唔去睇Interhall仲當正常例牌呢啲係叫冇責任。而家唔淨係得你一個要讀書架嘛？不如你搬走，唔好阻住Hall發展啦。』」
 
「當時幾個大仙睥實我，我只係一個牙科小毒撚，唔敢出聲。我心諗，仲要搞Hall 活動、打Hockey，邊有時間再去睇波？所謂嘅舍堂文化，真係不近人情。」Wilson講得激動，幾乎眼濕濕。
 



「批鬥得最痛快之時，同房卡仔挺身而出，大大聲直斥大仙：『Wilson讀書咁忙，仲肯抽時間練波，你地仲想點？將睇波嘅次數量化為對Hall嘅支持，咁樣又有咩意思？』」
 
「速龍欺善怕惡，見卡仔生得大隻，唔敢鬧佢，頓時溫柔咁講：『即係咁，如果你落場比賽，都想有人嚟支持啦，係咪先？嗱，住得係到都係兄弟姊妹，如果親生兄弟比賽，你係咪都唔嚟睇？』卡仔見速龍Hall性上腦，不可救藥，於是坐番低，廢柒事應佢。」
 
「速龍又真係戇鳩鳩，上堂日日教民主自由，住Hall就咁專橫，簡直同港大西化教育相違背。係呢，點解卡仔又Quit hall嘅？」
 
「卡仔Quit hall，一來係佢讀Glaw[2]，讀書忙，成日被速龍單單打打，二來係佢同Elaine散咗，唔想撞口撞面，於是住咗三個星期就Quit。」講起Elaine，Wilson神色黯然，若有所思。
 
「呢位Elaine，又係乜水？」
 


 

「Elaine都係住呢個hall，讀Politics，出名姣，除咗我之外，聽聞係人都溝過佢，搞到成Hall襟兄弟。卡仔食女無數，Elaine淫底，簡直姣婆遇著脂粉客。佢地有冇搞嘢，我就唔知，不過卡仔成日帶Elaine返房，趕我走，冇幾個鐘都唔會走出嚟……」Wilson講到呢到，神情肅穆，再講唔到落去。
 
「你……唔會係鍾意朋友條女掛？算啦，呢啲女，係公家嘅，卡仔玩完好快就掉番出嚟啦，下個就到你架喇。」
 
「嗯，卡仔好快就飛咗Elaine。不過點都好，Elaine永遠都唔會睇得上我，唔關人事，係我冇用。」說罷，Wilson部又殘又舊嘅Iphone3一震，佢立刻喜孜孜地應機。「唔講住，Elaine叫我去幫佢落宜記買糖水，遲啲再講啦Marvin。」話語未落，Wilson隨手換件衫，一仆一跌，飛去宜記買糖水。
 
身為浪子，我無法想像為女人仆去買糖水嘅滋味。我望住佢幸福背影，本想勸佢早日退伍，忽爾見到檯頭嘅《吶喊》，不其然諗起喺序入面，魯迅話：「假如一間鐵屋子，是絕無窗戶而萬難破毀的，裡面有許多熟睡的人們，不久都要悶死了，然而是從昏睡入死滅，並不感到就死的悲哀。現在你大嚷起來，驚起了較為清醒的幾個人，使這不幸的少數者來受無可挽救的臨終的苦楚，你倒以為對得起他們麼？」
 
Wilson搵到佢暗戀對象，我又有咩資格去批判佢，去阻止佢尋開心呢？佢開心就好。
 


 

上次速龍大仙仙完我，將Hall性消失殆盡。宿舍生活，除Wilson之外，再無真正朋友。佢冇改壞名，就好似電影「劫後餘生」嘅排球Wilson一樣，伴我喺如怒海中嘅傳統宿舍掙扎求存。
 
一日早上，上完早課，我睡眼惺忪咁返宿舍，一推開大堂門口，女色當前，友誼變得脆弱，命定嘅邂逅，成為大學生涯永遠的痛。 [1] Interhall：長寫為Interhall Competition，即舍際比賽。[2] Glaw：Government and Laws，政治及法律系。


一推宿舍大門，來到電梯大堂，就遇見佢。少女約莫十八九歲，寒冬之下面紅紅，戴一副幼黑框眼鏡，雙眼水靈，彷似會說話一樣。白雪雪皮膚、烏油油長髮、漲卜卜身材，又有一種原始美。
                        
電梯入面，少女對我微笑，問道：「咦，你新嚟架？住幾多樓呀？我啱啱練完水，個頭都未乾。」 少女抹頭髮，令我覺得相當挑逗。
 
「嗯，我住六樓架，唔該你。」我向來活於脂粉堆中，但對於佢嘅熱情，竟顯得有點忸怩。
 
「你咩名呀，我叫 Elaine。」 原來，佢就係Wilson嘅暗戀對象，卡仔嘅舊菜，人盡可夫嘅Elaine。
 



Elaine一見到我，聲音提高八度，熱情主動，一雙愛笑嘅眼睛瞪著我。
 
「我叫 Marvin，Freshman，搬入嚟冇耐咋。」受西化教育嘅我，欲伸手與之相握。
 
Elaine 竟然一時間不懂反應，雙頰飛紅。我隻手懸於半空，十分尷尬。
 
此時，電梯門打開，我亦到埗，同 Elaine 講拜拜後，就返去執房。 一返到房，只見Wilson埋頭苦幹。佢抬頭見到我，大驚，立刻將手頭上嘅物事收起，明知故問：「咦，咁早番嚟喇？」
 
我不欲令佢難堪，就講：「係呀，返嚟溫書。」不多時，Wilson外出上堂，我好奇心好比衛斯理，亂翻佢收埋喺紅色紙袋嘅物事，發現一條織好咗大半嘅黑色頸巾，入面有張卡，淨係用鉛筆寫咗上款，字跡蒼勁，謂：「給Elaine」正文之處，有大量鉛筆痕，想必係Wilson心如鹿撞，將正文寫完又擦，真係苦命嘅孩子。
 


 

當晚，Wilson溫書過勞，好快就入睡。臨訓之前，佢煲咗杯柚子茶畀我，勸我早訓，免得傷肝。我好感激，當夜思如泉湧，閉上雙眼，Elaine漲卜卜嘅美態，頓時浮現，我無端被萍水相逢嘅妹妹仔迷住，真係枉稱風流浪子。
 
之後幾日，我經常隨速龍去Stanley Ho練波，冇見過 Elaine，但我對佢嘅美貌，始終念念不忘。直到有一日，我代表舍堂Lacrosse隊出戰，完場之後，一把女聲於從後喚我，燕語鶯聲，勾魂攝魄。我回頭一望，原來係嚟打氣嘅Elaine。佢身穿宿舍外套，戴一條黑色頸巾，卻令我想起Wilson。
 
Elaine一見到我，就拉住我嘅右手，同我握手：「上次我好蠢唔識反應，對唔住呀。你啱啱打波好有型呀！大球星，陪我影張相得唔得？」
 
佢對我流露天真嘅笑容，摟住我面貼面咁自拍。呢個突如其來嘅身體接觸，令我覺得，呢條女……
 
有啲姣。
 


 

「不如我地一齊去可可店食嘢吖？」就係咁，我認識咗 Elaine 。 言談間，得知佢Hall性甚低，不滿女大仙嘅所作所為，所以與我頗為投契。飯後，Elaine意猶未盡，提議買兩枝酒，去國殤之柱下面坐，飲酒、傾計、吹風。
 
「係呢Marvin，你入大學之後，有冇拍拖呀？」舍堂之中，必有性情中人，Elaine喺橙色嘅國殤之柱下，飲多兩啖，借醉，就單刀直入。
 
「你問得咁直接嘅？之前溝過個組媽，但又唔太鍾意佢，分開咗。我係花花公子，好難喜歡上一個人。」對住呢啲囡囡，必先直截了當。
 
「我之前同個Hallmate拍過拖，覺得佢嘅氣質有啲似你，所以我嗰日一見你，就覺得好親切。」Elaine托住眼鏡，一路笑一路講。
 
「吓？個Hallmate我識唔識架？」我故作驚訝。Elaine諗咗一陣，就話：「你應該唔識，佢叫卡仔，係Glaw Freshman，住咗三個星期之後，就同我分咗手，順便Quit埋Hall。我反而同佢Roommate Wilson玩得幾埋吓。」
 
「你知唔知，Wilson就係我而家嘅Roommate？」
 
Elaine一陣愕然，笑靨如花咁講：「係咩，又係614號房呀，世界真係細，唔通真係整定。」我見Elaine意有所指，諗起唔可以背棄Wilson同房之誼，就扯開話題：「你鍾意卡仔啲咩？」
 
「卡仔份人冇咩特別，但係佢讀Glaw，神科，威囉，巴閉囉，英雄主義囉，疊馬，我唔妥你，可以告你。你冇睇陳浩南教書潮文架？?仔你啤咩呀？過嚟錫我吖，錫呀，你錫我，我錫你，點呀？」


 

 
雖然Elaine冇乜內涵，以科取人，但佢越哄越埋，少女幽香撲鼻，登時叫我心猿意馬，右手扭住佢纖腰，正想一嘢轟落去。危急之時，忽想起Wilson嘅柚子茶，一念天堂、一念地獄，友誼戰勝情慾，令我輕輕推開Elaine。國殤之柱下，人性光輝再度展現。
 
Elaine見我突然不瞅不睬，故然感到奇怪，一開頭尚以為我同佢開玩笑，豈知我同佢講：「夜喇，不如返房訓，如果唔係會傷肝。」Elaine方知我所言非虛，俏臉烏雲密佈，徑行回宿舍去了。
 
但我Marvin又係何等人物，Elaine見奇貨可居，當然不善罷甘休，每每主動Text我，即使我唔應佢機，佢都不斷主動搵我，更甚嘅係，佢經常無故來電，有時Wilson在旁，我接電話時，就更加尷尬。
 
「喂，呢排咁多女打畀你嘅？」Wilson蒙在鼓裡。
 
「冇咩，都係啲無聊人啫。」我敷衍道。「唉，你就好啦，永遠唔明我呢啲毒撚心理。我send message畀Elaine，佢永遠遲十二個鐘先應機，我地明明住同一個宿舍，但好似有時差咁。」Wilson頹然，遲疑咗一陣，續道：「喂，你幾時得閒，我教你彈結他啦，你又話好想學The Scientist。今日第一堂，我試吓教你彈The Sound of Silence。」之前我講過話想學結他，Wilson竟然喺粉嶺老家，千里迢迢搬個結他返嚟。
                                                                          
“Hello darkness my old friend, I”ve to come with you again…”
 
陽光從湛藍窗透射，投映在專心結奏嘅Wilson身上。我喺佢身上，見到嘅唔係陽光，而係一種難寫難描嘅魅力。木結他聲韻柔揚，我心中感激不盡，希望結他聲永不歇止，就如我地嘅友情一樣。

記得有一次Interhall Final，差唔多全世界都去睇波，唯我擺下空城計，打開房門，躲喺房嘅一角輕鬆讀書，一眾大仙渾然不覺我嘅存在。
 
臨行之時，我仲聽到大仙講：「呢個 Marvin 正撚樣，成日同個 Elaine 一齊。正仆街仔真識食，個 Elaine 副偈真係冇撚得頂……」
 
我忍笑溫書，完全當佢地透明。Interhall， 關我撚事？
 
呢個時候，電話突然一震，我拎起一睇，原來係 Elaine：「我好悶呀，個個出晒去睇波。不如去你間房讀書啦好唔好？你間房有冇人呀？」
 



唔撚係掛？後現代女性嘅開放程度，並非我等凡夫俗子可以意會到。
 
不足五分鐘，四眼妹 Elaine未得我同意，著住短褲，戴住一條疑似係Wilson織嘅頸巾，露出二十歲女性特有嘅白滑大腿，上咗嚟我房一齊溫書。明明係冬天，都要著短褲，我諗，呢條女真係姣在骨子裡。好彩當日Wilson返咗屋企，不至於撞到正一正。
 
 「喂，好悶呀，你真係溫書架？」Elaine嬌嗔，對我嘅不為所動，有些許不滿。大丈夫一言既出，駟馬難追，講咗溫書，就當然係溫書。
 
「咁好啦，我彈結他你聽，等你冇咁悶啦。」我拎Wilson個結他出嚟，斷斷續續咁彈咗隻Sound of Silence畀佢聽。
 
「咦，你咁識氹女仔嘅。」Elaine露齒而笑，兩隻大板牙， 狀甚可愛。最不可思議嘅係，彈下彈下，佢竟然一個反身，當我馬一樣，騎上我大脾，令我無法彈結他。受西方教育嘅我，知道此乃係出於禮貌，雖然唔顯得抗拒，但念著Wilson之情， 就勉力控制自己，不要一嘢轟落去。
  


 

「Marvin，你知唔知，其實人地好鍾意你……」Elaine 真係人如其名，十分易拎。囡囡就食得多，被女食就未試過，久歷沙場如我，於呢個關口，都未免心情激盪。
 
話畢，我地四目交投，Elaine被我濃烈嘅男子氣息所誘，一嘢轟落去。
 
好老實，究竟我當時係咪愛上呢個女仔，我無從稽考。畢竟我識咗Elaine嘅日子並不太長，共同經歷又不多，再加上我係浪子，要令我確實地愛上人，其實十分困難。
 
但係，寒冬宿舍，孤男寡女，白滑大脾嘅女仔主動迎合，坐喺我陽具之下，膝蓋之上，身為一個血氣方剛嘅大學生，究竟愛唔愛佢，根本無關痛癢。
 
與Wilson不足一個月嘅情誼，難擋美色，瞬間就被我掉到去九霄雲外。我純熟地以濕吻回應Elaine，Elaine顯得十分受落，雙手緊緊擁抱我雄渾背肌。我渾然不覺，只係覺得Elaine好暖，我嘅身軀都越來越熱。
 


 

咀吓咀吓，我除去佢嘅頸巾，隨手擺喺床邊，一嘢拉低佢嘅外套，雙峰立刻浮喺我面前。Elaine呼吸急促，雙乳隨住呼叫嘅節奏，不斷晃動。
 
Elaine採取主動，一手摸住我嘅玄鐵劍，褪下咗我條褲，上下搖動，竟然同我打起飛機上嚟。
 
「好似渣波棍咁嘅手勢，咁樣一世都唔會搞得掂架喎。」
 
「咁點算？」Elaine笑吟吟。
 
「幫我用口啦。」
 
「其實我冇試過……」Elaine 面泛紅暈，低下頭淨係望住玄鐵劍，反而唔敢望住我。
 
「唔撚係掛？你見過賓周未？」
 
「冇呀，有次同個 friend 去 clubbing，佢飲醉酒，我唔小心睇到佢痾尿，算唔算吖？」Elaine 笑了，笑得很媚。


 

 
「你唔係之前同卡仔拍過拖咩？佢冇搞你咩？」
 
「其實，卡仔一直有正印女朋友。我唔想第一次搞，就搞人地男朋友，所以我冇畀到佢，佢就飛咗我。」
 
我晴天霹靂，原來 Elaine係處女，玄鐵重劍登時半軟。
 
出嚟得玩，所謂盜亦有道，有啲準則一定要恪守。
 
食女教條第一條：永遠唔食處女。身為浪子，當然唔想有女人記你一世。
 
我唔想佢第時同個孫講：「想當年我住宿舍，被一米八、六舊腹肌嘅Hallmate 拎咗我第一次，阿孫溝仔唔好貪靚仔呀……」
 
所以，我唔等 Elaine同意，企起身，喺半跪嘅 Elaine 面前，並將半軟嘅玄鐵劍，擺喺佢咀前，居高臨下，君王之氣外露。
 


 

Elaine知發生咩事，一口就把玄鐵劍擔住，前後吞吐。淫亂青春時光過得特別快，我終於忍唔住，捉實佢個頭，又派彩；起初佢尚不知發生咩事，至到佢成口都係嘅時候，佢先識掙扎反抗。
 
「正衰人嚟架，射又唔講聲。」說時遲，那時快，佢竟然想一嘢轟落嚟。
 
我隨速龍大仙練Lacrosse日子有功，手腳比入大學前靈活，好似 「廿二世紀殺人網絡」入面嘅奇洛李維斯一樣，向後一個彎腰，避開佢嘅吻。Elaine只懂狠狠咁瞪住我。
 
多年後，實感自己錯之極矣。云云食過嘅女入面，有幾多係處？有幾多冇被人口爆過？何解自己又狗衝？何解又唔介意條女被幾多條仔口爆過幾多次，反而介意自己嘅體液？所以話孔子話「君子遠庖廚」，都無不道理。
 
Elaine 惱怒無比，不發一言。我一手摟住佢，再同佢講：「君子遠庖廚啊……」
 
「你講乜鳩呀？」佢竟然嬲到要講粗口，繼續屌：「屌，紙巾呢？」情急之下，為免佢將濃精吐喺我身上，我隨便將Wilson織嘅黑色頸巾遞比Elaine。
 
Elaine二話不說，將子孫盡數吐落頸巾之上。原來Wilson喺佢嘅心中，只係用完即棄嘅紙巾。速龍仙我一次，恰鳩我，我就偷食佢一個炒麵王報復，令身體熱氣，頸巾腥臭，Elaine惱火不滅，大聲道：「屌，好撚熱氣呀你！」說罷，用力扔條頸巾落地，我不禁為Wilson感到萬分可悲。
 
忽然，房門打開，Wilson突然返來，見到衣衫不整嘅Elaine，只係著住底褲嘅我，擱喺地下嘅頸巾。奶白嘅精液喺黑頸巾之上份外耀眼，Wilson並非愚人，當然知道咩事，兀自強忍淚水，關上門就走。


 

 
當晚，我冇面目面對同房，徑自回家過夜，一個星期之後，先敢返宿舍。
 
我再返宿舍嘅時候，Wilson已經搬走咗，於我書桌之上留低字條，寫道：
 
「Marvin：
 
對不起，請原諒我的不辭而別。我是逃兵，無法單獨面對蝕人心智的舍堂文化，我經常想，讀大學應該是自由自在、追求真理、眾生平等；你常說，大仙只早我們讀大學一兩年，憑甚麼頤指氣使，擺起各種架子來呢？甫認識你，便覺得和你很投緣 --- 你很像我之前的同房卡仔，俱心高氣傲，不隨波逐流。說真的，我朋友不多，猶其在這扭曲的舍堂，我真的很高興認識你，有你相伴，對抗大仙，我不感孤單。
 
但卡仔和你一樣，就是太過風流，身為朋友，我勸你一句，回頭是岸，否則遲早會闖禍。我大概得認命，心上人不喜歡我，反而連續喜歡我兩個同房。你們都是出色的人，悲劇不斷重複在我身上，錯不在你，歸根究底，是我窩囊廢。
 
但你請不要再找我了，原諒我的自私，我真的無法再面對你和Elaine，請你珍重。案頭有柚子茶和The Scientist的結他譜，就當是我最後的禮物吧。
 
PS: 別太晚睡，會傷肝的。
 


 

Wilson」
 
Wilson案頭一空，佢好有手尾，將房間打掃得一塵不染。我出走廊問速龍大仙，知唔知Wilson幾時搬走，佢一臉茫然，講句：「唔撚知呀，是但啦。」就轉話題，彷彿呢個人根本毫不重要，不值半點留戀。平時以兄弟相稱，走時不相往來，我方知人性虛偽。
 
我返回房間，手執柚子茶，心下不禁一片蒼涼，無比內疚，諗起Wilson同Elaine，隨手執起個結他，繼續彈The Sound of Silence。
 
“Hello darkness my old friend, I”ve to come with you again…”
 
自始Elaine 再冇搵過我，無論我點 text 佢，佢都唔應機，可能因為我拒絕咗佢嘅吻之故，亦都令我長知識，我不管如何射完條女，都要轟落去。
 
午夜夢迥，Elaine有時會喺夢中出現，我總會好似經典電影「畢業生」最尾搶新娘一幕咁樣大叫：「Elaine! Elaine! Elaine……」
 
我喺宿舍屬潛艇，Elaine有心避我，令我再冇撞過佢。聽人講，後尾佢好似同隔離宿舍嘅男仔出咗 pool，而家仲一齊緊，過多兩年就結婚；我偷偷睇過佢Facebook啲相，見佢生活美滿，只好暗暗祝君安好。
                                                                                                   
我生性風流跳脫，不理後果，若能回到那年那月，面對Elaine初熟肉體嘅誘惑，大概最多只能猶豫多幾秒，無法虛偽地承諾，永不拔玄鐵重劍。我稍一不慎，就將Wilson棄於浪濤洶湧嘅舍堂，令佢永遠喺我生活入面消失。無用嘅係我，並唔係Wilson。豈知多年之後，我嘅命運依然好似Cradle緊嘅Lacrosse波一樣兜兜轉轉，一樣躑躅不前。

上回講到，我同Elaine散咗。之後就戇鳩鳩放暑假。
 
暑假無事可記，我係異數嘅港大窮撚，當中產同學仔喺暑假去歐洲，用兩隻手指夾住巴黎鐵塔影相，我就花咗成個暑假幫人補習，完全冇機會識女仔。
 
大學二年級上學期。
 
放學不欲立刻回家，我會於Main Library 溫書。去圖書館三樓溫書，就好似落咗一間靜音嘅酒吧，喺男少女多嘅港大，以我一米八嘅 A&F Model 身型，同芸芸眾港大男生相比，我就好似長板橋嘅張飛一樣，要識女，簡直無異於探囊取物，結識囡囡於彈指之間。唯一問題，好似莎翁話齋，只係 To be or not to be。
 



呢一日，我如常獨自喺圖書館三樓溫書。圖書館牆上寫有莊子《逍遙遊》：「吾生也有涯，而知也無涯」，但卻故意省略「以有涯隨無涯，殆矣」一句，喺如山般高嘅Readings面前，更加顯得萬分諷刺。
 
泡菜國同學常於圖書館三樓自成一國，細聲講大聲笑。港大近年韓妹越嚟越多，我諗負責收生嘅仁兄，一定好鍾意聽 K-pop。
 
我幾乎每日都撞到同一個泡菜妹。同嬌小玲瓏嘅Carol與Elaine不同，泡菜妹身材高佻，常以熱褲示人，一對萬綺雯般嘅長腿，男視之，則血脈賁張，女視之，則百般妒忌；再加上佢眼尾長長，心地善良，有時低頭玩電話，笑起來清麗脫俗，我於一旁偷望，望到入迷處，真不知人間何世。
 
女分三種，一種係用嚟溝，一種係用嚟砌，一種係不可食用，直接拎去化肥、填海或堆填。呢個泡菜妹應屬第一種。
 
我或許寂寞過剩，兼對 Carol同Elaine無甚感情，令我對偶爾碰見嘅泡菜妹竟然好似動咗真情。 每一次見到佢，我都會由浪子變成小毒撚，心仔好似 K-pop 2NE1 隻「bam ratatata」咁怦怦跳。
 


 

已經連續四個星期見到泡菜妹。每一次，我地都會四目交投，直行直過。奇怪嘅係，每次佢都獨來獨往，專心溫書。我甚至會記低佢嚟溫書嘅時間，同佢扮偶遇。可能係自尊心太強之故，堂堂浪子，食女無數，豈能放下身段，問一個朝鮮人拎電話？但係，我又默默想為泡菜妹付出，因此，我每去一次圖書館溫書，都會買一包陽光檸檬茶，放喺檯面，希望自己會好似陽光檸檬茶廣告一樣，有緣同異鄉人句：「乜咁啱嘅？」
 
此期間，雖不乏囡囡向我示好，但我根本無心應酬。
 
正當我不太專心，邊聽Kpop邊溫習，穿牛仔短褲，戴鴨舌帽嘅長腿泡菜妹竟然行過嚟，用濃濃韓式口音嘅英文同我講嘢：「Would you mind taking care of my stuff? I wanna grab a coffee at Starbucks.」
 
我一呆，原本不太流利嘅英文，更加一舊舊，好似有嘢係喉嚨唔上唔落，彷似拍四仔咁講咗句：「Oh yea Oh yea Oh yea……」
  
(按：為求語言統一，對話已翻譯為中文)
 


 

泡菜妹噗嚇一笑，彷彿取笑我嘅失態，撥一撥啡色長曲髮，離開圖書館不久就拎咗杯咖啡上嚟。
 
平伏心情後，我嘗試用有限嘅英文同佢講嘢：「Hi，我叫Marvin，文學院二年級，」我見佢手上拎住本Principles of Accounting，就問：「你讀BBA架？」
 
「係呀，我叫Yoona，讀BBA，今個學期嚟香港Exchange，十二月廿五號就會返韓國。」
 
「Yoona？咁中文係咪『少女時代』個明星一樣，叫允兒呀？」
 
Yoona拎張韓國身份證出嚟，上面寫住全允雅，：「Yoona，允雅。」我拎住包檸檬茶，講：「我會永遠咁記得呢個名。」
 
「你真係口花花，其實我都留意咗你好耐，你知唔知你成日偷望我，好奇怪架。」允雅微微一笑，見我手執陽光檸檬茶，就問：「點解你日日都飲呢包檸檬茶？」
 
我大喜過望，心諗你高麗女子仲唔中計，就將陽光檸檬茶廣告嘅偶遇故事話畀佢知。聽罷，允雅合不攏咀，道：「乜咁啱嘅？」
 
忽然，允雅伸伸懶腰，顯然有點疲倦。我提議：「不如我地出去行吓？」允雅欣然答應。


 

 
我同允雅行落去文學院，經過殘廁，突然憶起有時夜晚，急起上嚟，同組媽Carol喺殘廁大戰，不禁咀角含春。允雅見我無故失笑，問道：「有咩咁好笑？」
 
我冇可能將淫亂事告訴允雅，就信口開河，說道：「諗起有套港產片，叫玻璃之城，講利瑪竇仔同何東妹嘅愛情故事，男女主角就係喺呢到錫。」
 
 講起電影，允雅雙眼瞪得更大：「我有睇過呀！其實呢個都係我嚟香港讀書嘅原因，我好鍾意九十年代嘅戲。講樣嘢你知，你唔好笑我，我最鍾意睇伊波拉病毒，黃秋生成日講嗰句粗口，係咩呢……」
 
「恰鳩我！」
 
「係呀！恰鳩我！恰鳩我！我廣東話係咪講得好好呀？」允雅接連講咗二十句「恰鳩我」，被人用粗口鬧，我卻感如沐春風，遇到意中人，浪子都變欠屌嘅賤骨頭。
 
番邦女子，果然係性情中人。
 
講呀講，快活不知時日過。離別之時，竟然老貓燒鬚，犯咗溝女大忌……

 
上回講到，對住韓妹允雅，竟然老貓燒鬚，犯咗溝女大忌。
 
「我行呢邊，遲啲見啦。」月色之下，允雅笑得特別甜。
 
行到去港大西閘，為咗瀟灑形象，我撥一撥頭髮，拎電話出嚟，開鎖又解鎖，最緊要嘅說話，竟開不了口。向佢道別，行落水街，正想搭車返屋企。
 
所謂溝女大忌，就係過於保守，塞晒十一個球員係禁區，擺出情感大巴陣。
 



允雅眉頭一皺，略帶失望，向右走，慢慢行去小巴站。
 
如今想起，唔問佢拎電話，因為我深明自己係浪子，再加上我同佢嘅戀情有注定有上限，止於佢返回韓國嘅一日。與其日後形同陌路，倒不如將回憶永遠停在半空，反正我記性好，會永遠記得呢一日。我假設佢鍾意過我兩小時四十三分十秒，甜甜蜜蜜，就心滿意足。
 
行向水街之時，我回頭，但見允雅怔怔咁望住我。小巴一到，佢就上車，離開月色曖昧嘅般咸道。
 
自始，我每日都去圖書館三樓溫書，測試自己同允雅嘅緣份。相識之後，滿腦子都係允雅，喺見唔到佢嘅日子，我限制自己一個鐘內，只能思念五分鐘，免得讀書分心。
 
幾日後，允雅終於出現，但身邊多咗個細眉細眼嘅大隻泡菜仔。我故作瀟灑，向允雅一揚眉，就繼續讀書，實則妒火中燒，堂堂浪子竟被番邦女子迷住。
 


 

我偷望過去，只見大隻泡菜仔先行離去，允雅離遠向我講幾句說話，我塞住耳筒，完全聽唔到。佢搖搖頭，行過嚟，除低我耳筒，大大方方咁話：「嗰個係我朋友呀，你呢排點呀？」
 
近年玄鐵劍法大進，囡囡自己埋身，我好似家犬一樣，早已喪失覓食嘅本能。兼受港大西化教育，自尊心極強，過咗十五六歲問人拎電話嘅年紀，所以我又戇鳩鳩，離別之時，冇問允雅拎電話。
                                                                                                
第二次見面後，允雅好似人間蒸發一樣，我能夠做嘅唔多，只能喺圖書館三樓無了期咁等落去，過住行屍走肉既生活。空虛寂寞之時，周不時想起Elaine同Wilson。
 
直到十一月某日，我喺圖書館溫完書，獨自喺 Subway 排隊買 Sub of The Day。 身為窮撚，已經將 Sub Of The Day 邊日打邊日瞭如指掌。我咬住半個飽，忽然見到一個高佻嘅身影 – 允雅喺我身前，著住高腰牛仔短褲咁樣行過。
 
我比保特還要快，故作鎮定，瀟灑地走到去大學書店門口同佢打招呼。
  


 

允雅一見到我，就一嘢攬實我。我感覺到有嘢頂住，好舒服。
 
「你去咗邊呀，咁耐唔見你嘅？」
 
「冇，我屋企人過咗身，返咗去韓國差唔多一個月，而家都冇咩事喇。」允雅撥一撥佢嘅頭髮，唏噓無比。
 
允雅突然間拍一拍我膊頭，問道：「上一次見你係幾時？」
 
「我已經唔記得喇，但係，我永遠會記得你。」
 
允雅望住我，用韓文講咗句說話，格格嬌笑。
 
我追問之下，原來就係「上一次見你係幾時」。
 
呢次我醒目，思念征服自尊心，問佢拎電話之後，同佢嘅感情一日千里，無所不談。每次約會，皆去戲院睇港產片。戲院之內，教曉佢好多廣東話。其時都略懂一兩句韓文，但如今差不多全然忘卻。


 

 
有一次溫書，允雅問我，畢業之後想做咩，我仲讀緊書，有排都未畢業，點知啫？所以我隨口講，要做下一個村上春樹。
 
「畢業之後，我想做小說家，成為下一個……」我想講「村上春樹」，但一時忘記村上嘅英文拼音，於是續道：「寫《挪威的森林》嗰個呢？」允雅先恍然大悟，用備忘紙係我嘅電腦上貼上「Murakami Haruki」(村上的羅馬字拼音)同埋「소설가」(韓文「小說家」)。
 
我望住「소설가」同埋「Murakami Haruki」，雖不知我會否成為才華洋溢嘅小說家，但允雅義無反顧咁支持我，卻令我好感動。呢次之後，我每日落堂，都急急趕去搵允雅，對佢嘅思念與日俱增。奇怪嘅係，對住真心喜歡嘅人，竟然完全表現唔到浪子嘅性格，連佢隻手都唔敢拖。
 
但問題係，拖到十二月頭，我地仲係曖昧嘅好朋友。有一日，佢允雅終於忍唔住，用中文Whatsapp我：「許港生。今晚夜晚十一點，文學院荷花池見。」
 
我一頭霧水，不知允雅所指，上網一搵，先記得許港生係玻璃之城男主角，當日第一次見佢，就帶佢去荷花池嘅畫面，又清清楚楚浮現係眼前。
 
好唔容易時間去到十一點，我特意打扮，穿單吊西裝褸赴約。等咗約莫五分鐘，著住白色冷衫嘅允雅終於嚟到。
 
「其實，我就返去韓國喇，你會唔會有嘢同我講……」
 


 

我無語，望住荷塘月色，彷似黎明怒轟舒淇一樣，一嘢轟落去。
 
大家打得火熱，允雅竟然話：「不如，你嚟我屋企過夜吖？」
 
我順理成章，上去佢嘅住處，一齊上網睇黎明嘅甜蜜蜜。睇睇吓戲，做咗愛做的事。
 
細節我真係唔想講，因為大學三年，我獨愛允雅一人，大家可以著番條褲。只可以講，佢比我任何上過嘅女，都仲要正。
 
時間過得好快，好快就到咗平安夜。我又喺佢屋企過夜，親手整咗個相架畀佢。相架內貼滿合照、戲飛、縮細咗嘅電影海報。成晚我地淨係攬住傾計，並冇搞嘢。
 
次日，我送佢去機場，搭飛機返泡菜國。一見到個閘口，佢已經喊到雙眼通紅。去到閘口，同佢相擁作別，佢拎住個相架，唔捨得擰轉頭行。
 
我強作鎮定，目送佢一袋二袋，高瘦背影，直至佢喺我眼中消失。
 
此並非純粹允雅離去，我更加覺得，係葬送我青春嘅墓誌銘。


 

 
你問我講點解我鍾意佢？身為長唔大嘅浪子，我可能天生傾倒於「玻璃之城」般冇結果嘅愛情。
                                                                         
早熟嘅我知道，我根本冇可能異地戀，如果唔係，我一早問咗佢拎電話。分別後嘅一頭半個月，我地仲日日 whatsapp；有一日，佢唔再應機，可能佢已經看清我地冇結果，或者係已經有咗第二個。
 
事到如今，我對佢唯一嘅羈絆，恐怕就係貼喺書桌嘅「소설가」同埋「Murakami Haruki」。我不知佢會否將相架棄如垃圾，但每次寫作乏力，只要見到兩張備忘紙，我都會覺得充滿力量，同佢嘅經歷，又喺心中重演一次。
 
但係無論點都好，再見到佢嘅時候，我都會同佢講：
 
「上一次見你係幾時？」
 
同埋，
 
「我會永遠記得你。」 

話說上回講到，我同長腿泡菜妹允雅嘅故事，就喺由佢返去泡菜國嘅一刻，好似世上一切美好嘅事物一樣，無疾而終。
 
我嘅生活，又回歸一片頹唐。有時喺校園浪蕩，見到其他泡菜妹、高腰牛仔褲、電影學會嘅攤檔或文學院荷花池，都會不自覺咁想起允雅。但因為佢唔應機，身為浪子，我都無謂挖爛塊面，畢竟勉強都係冇幸福，過咗去就係過咗去。
 
不知幸或不幸。正所謂，舊嘅唔去，新嘅唔嚟。貨如輪轉嘅我，好快又有新貨到。
 
第四個女孩嘅故事喺我做兼職嘅時候發生。
 



大學二年級下學期某日，我如常獨自一個坐係 Runrun Shaw 門口食Subway，廿零歲、大大隻、著格仔恤衫、牛仔褲同拖鞋嘅白人鬼佬，與同樣都係廿零歲，穿著低胸白色背心，緊身藍色牛仔褲，腳踏一對拖鞋嘅偽ABC向我搭訕。
 
「Hey, we love your look.」鬼佬首先開聲。
 
鬼佬講多兩句，就問我有冇興趣去「Casting」，一聽之下，我仲以為佢睇中我高大健壯，想搵我拍AV。點知一睇卡片，原來係呢間明明係賣衫，但用大隻裸男做生招牌嘅美帝公司。
 
當你俾一間以外貌為招聘標準嘅時裝公司睇中，內心嘅虛榮感，喊晒出嚟。如今回望，方知幾咁幼稚。
                                                                         
我對住佢微笑，講：「Of course.」
 


 

「We are recruiting bright people like YOU. Would you be interested in working with us?」索女 ABC叫我去面試，我當然冇耍手擰頭。
 
我望一望卡片，大大隻字寫住「Model Casting」，差啲忍唔住笑咗出嚟，原來距離全民皆 Model，俱不遠矣。
 
諗起嗰到年輕貌美 Sale 屎妹妹，登時腎上腺素上升，不理人工多少，就狗衝咗去見工。
 
「Casting」嗰一日，一米八零與六舊腹肌助我輕易突圍而出，獲聘為「Model」，實為 sale 屎。
 
打份只有 45 蚊嘅鳩工，我嘅主要職責就係負責鳩企，迎賓時鳩講「Hey! What’s going on」同埋隨住店內強勁嘅音樂鳩Un。
 


 

賣衫摺衫呢啲粗重功夫，由另外一隊生得冇咁靚，但係都見得人嘅同事去做。佢地有個好好聽嘅名，叫做「Impact」，即為摺衫大隊長。若你生得再醜啲，就會被安排做收鋪通宵摺衫，完全唔駛見客。 
 
咁原始嘅分配職位方法，簡直係現代納粹優生學回魂版。諗出嚟嗰個一定係天才。
 
有趣嘅係，以溝女為存在目的嘅我，喺公司竟然冇咩溝女，主要因為啲「Model」以為自己真係 Model，十居其九都串柒柒。
 
要溝靚女，其實唔難。但係要溝啲意識到自己生得靚，懂得利用自己本錢嘅女，其實一件好麻撚煩嘅事。我啱啱同泡菜妹分手，根本冇心情去溝呢啲大枝嘢嘅囡囡。
 
我渾渾噩噩咁返咗呢份工半個月。越返得多，個人就越頹。以前中學識落嘅朋友仔，同學少年都不賤，有人介紹入大公司做實習；而我就戇鳩鳩，喺到摺衫。
 
囡囡同事見得靚仔太多，性格變得冷酷，但當我透露嘅學歷，佢地即時流露出驚嘆嘅眼神，不住讚嘆：「你好叻呀！」並一手摟住我嘅手臂，請我食波餅。
 
除咗一陣莫名興奮，我心中一片蒼涼，心諗，有幾撚叻吖，咪又係同你 IVE 妹一樣打 45 蚊個鐘工，真係有辱先賢。
 
打呢份工，除咗企，就係企，所以讀者看倌可能意識到，呢一回極少對白，因為返工除咗講「hey what’s going on」之外，基本上唔駛講嘢。所以我負責企之時，周不時都會掛住允雅，或者 組媽Carol同Elaine嘅淫亂畫面。頹唐之象，直到三月某日，佢嘅出現，先帶嚟改變………

上回講到，我堂堂港大生，喺港女最愛大隻仔賣衫鋪，負責企。
 
做「model」，雖然人工好低，但係食女先係員工福利。皇天不負有心人，初春潮濕，某位女同事闖進我嘅生命，令我大學生涯嘅記憶，比春天更潮濕。
 
呢一日，我如常返工，就被我遇到佢。佢瓜子臉、高鼻樑，身穿白色短連身裙，露出兩條蜜色大脾，烏黑長直髮剛剛去到微翹嘅屎忽，令曲線突出，雖則並非高佻，目測只有一米六，但用八個字去形容，就係「笑容甜美、屎忽好砌」。
 
常言道一白遮三醜，女仔人家曬到黑，大多會似賓妹。蜜色靚女，更加係難得。
 



我留意蜜色女好耐，奈何都未有機會打開話題。我只有好似小毒男一樣，偷偷望吓佢嘅蜜滑長腿。突然間，有一位平頭裝強國大叔向蜜色女走近，指住一件個牌子名大大隻字寫喺心口嘅外套，大吵大鬧，幾乎嘈過鋪頭嘅音樂。蜜色女面有難色，竟然向企喺遠處嘅我打起眼色，向我求救。
 
「先生，有什麼可以幫你？」我用唔係太標準嘅強國話問。
 
「我要這一件衣服，有沒有新的？你的女同事說沒有，他媽的問都不問、查都不查就說沒有，這是什麼態度？」強國客扮起大款，差啲就要叫蜜色女跪低含撚贖罪。
 
蜜色女非常委屈，楚楚可憐咁望住我。
 
「沒問題先生，我替你查一查。」我滿臉堆歡，拎住件外套，拉住蜜色囡囡轉身行入倉。
 


 

鋪頭音樂強勁。一入到倉，蜜色女一嘢哄埋嚟，喺我耳邊話：「耶，啲大陸佬好煩呀，點算呀……」蜜色囡囡騷得入骨，一對大眼望實我。我聞住佢迷人香水味，感覺到佢胸脯嘅微熱，就想將佢就地正法。
 
呢一刻，雙唇距我耳邊只有兩三厘米嘅距離。
 
我對住佢笑一笑，將一口濃痰吐落外套口袋，用紙巾抹乾，放落地踩兩腳，將件衫摺靚，入番膠袋，再拎番出嚟畀強國客。
 
「先生，這是新的，都是最後一件了！」
 
鋪頭燈光陰暗，強國客不知中伏，好似執到寶一樣，狗衝去排隊畀錢。
 


 

蜜色囡囡對我報以狡猾微笑，個樣好曳。就係咁，我就識咗佢。
 
 
12. 劍圍
 
鏡頭一轉，蜜色女已經依偎住我，在Beijing吧台側面，飲多兩杯，同我攬攬。身為浪子，我並不訝異，因為好細個就知道，感情嘅嘢，決唔係可以相識長短嚟量度。
 
「你成日同其他男仔都係咁，識咗一陣就落club？」
 
「唔係，通常調番轉，喺Club先識佢地，再一齊跳架。」蜜色女笑得極媚，喺燈光忽明忽暗嘅Beijing入面， 雙眼細長好看，柔情無限。
 
受港大文學院西方教育，我當然知道年輕人落Club消遣，甚為等閒。我好多朋友雖然讀番書，追趕西方潮流，一身Hollister或A&F，但係大腦仲保留緊薙髮、蓄鞭、紮腳等小農思想，將落club嘅男女統統視為狗公蕩婦，想將佢地浸豬籠。
 
相反，我就好似超現實主義者，聽到某君自稱嚟自未來，覺得此事極為平常，根本不值驚訝。
 


 

再加上，明明兩三個鐘之前，我仲招呼緊強國客，負責企，戇鳩鳩，諗緊今晚返屋企究竟打唔打飛機。但係如今我手上，無啦啦多咗條識咗唔夠六個鐘嘅豪放索女同事，世謂超現實，莫過於此。
 
我攬住蜜色女，思考緊人生、Surrealism同落club嘅關係嗰陣，蜜色女梨窩淺笑，突然間一頭哄埋我耳邊，半邊蜜糖酥胸壓落我胸肌，問我：「你唔會覺得我好曳咩？」
 
「再曳嘅我都試過。」蜜色女香氣催使下， Carol、Elaine、允雅嘅纏綿畫面，係我腦中掠過，使得我嘅銀索金鈴充滿血，變成玄鐵重劍，準備出鞘。
 
蜜色女不知自己在砧板之上，反而仲好似無骨一樣，挨喺我身。我同自己講，我今晚一定要有著落，玄鐵重劍出鞘，不見血決不回鞘。
 
「咁你曳唔(？)……(？)……」
 
「Tonight’s gonna be a good night,
And tonight’s gonna be a good good night……」
 
Beijing音樂澎湃，我雖然我同蜜色女近在咫尺，但係我完全聽唔到佢講咩。
 


 

蜜色女向長毛Bartender揮手示意，叫咗幾Shot唔知咩酒。一Shot。兩Shot。三Shot。四Shot。佢非常豪氣，拎起信用卡，自己畀晒錢，說道：「我畀啦，剛才好彩有你救我咋！」
 
我酒量甚淺，隊咗一兩Shot，已經唔係太頂得住，令到舞池同Bar台嘅短短幾步路，好似幾個世紀一樣咁遠。
 
行到去舞池，自然攬得蜜色女更加緊。佢非常受落，你眼望我眼，可能飲咗些許酒嘅關係，佢嘅眼神亦有啲散亂。
 
我借醉，喺蜜色女耳邊，唔知係真心定假話，同佢講：「其實，如果可以，不如你做我女朋友」我唔理佢答唔答，對準豐滿嘅雙唇，一嘢轟落去。
 
Billion播住Pitbull嘅Give Me Everything，我就隨住音樂，一路轟落去，唔由得佢反抗。
 
起初，蜜色女都有零點三秒嘅猶豫，後腦微微後傾，但係意亂情迷，加上音樂同酒精嘅緣故，由半分抗拒蛻變成十分迎合。我拉佢埋舞池一角，越咀，隻手亦越唔規矩，隔住衫摸佢Cup手雙峰，逐漸伸手入去佢衫入面。我越摸，佢呼吸越急促，有幾次，喺我耳邊忍唔住「吖吖聲」叫咗出嚟；我亦都感覺到玄鐵重劍呼喚，就知道咁樣久攻不下唔係辦法。奇怪嘅係，我竟然有咗心動嘅感覺。
 
可能我屌緊嘅，唔係原始肉體，係感情。
 
正當認真思量，我究竟會唔會天真及傻，對呢個識咗唔夠六個鐘嘅女仔動情，蜜色女掙開我，拎起電話起勢咁掃，面有難色，講咗句：「夜喇，我媽咪急call，係時候屋企喇。」


 

 
蜜色女竟然真係轉身就走。臨走之時，佢轉身，反客為主一嘢轟落嚟，攬實我，舌尖送上佢食緊嘅半粒檸檬味糖。
 
佢拎起手機，打咗句：「This is our sweetest goodbye, I will see you soon Marvin.」言下之意，竟然無意交換聯絡方法，拍吓屎忽就走。
 
我既甜、又失望。
 
屌，咁點呀？我自己返去打飛機呀？除咗呢樣，情感上，我唔容許呢個啱啱進上我生命嘅女仔無端退場。再加上，上次錯過咗允雅，無及時問佢拎電話，錯失咗寶貴光陰。
 
我好嬲，好似《火鳳燎原》嘅張遼一樣，大大聲同蜜色女講：「從來冇人可以越過我嘅劍圍！」
 
之後，我地就拖住手，離開咗Beijing。
 
「司機唔該，華富村。」我同蜜色女同事，喺威靈頓街上咗一架去華富村嘅的士，超現實地消失於午夜的中環。

 鏡頭一轉，蜜色女已經依偎住我，在Beijing吧台側面，飲多兩杯，同我攬攬。身為浪子，我並不訝異，因為好細個就知道，感情嘅嘢，決唔係可以相識長短嚟量度。
 
「你成日同其他男仔都係咁，識咗一陣就落club？」
 
「唔係，通常調番轉，喺Club先識佢地，再一齊跳架。」蜜色女笑得極媚，喺燈光忽明忽暗嘅Beijing入面， 雙眼細長好看，柔情無限。
 
受港大文學院西方教育，我當然知道年輕人落Club消遣，甚為等閒。我好多朋友雖然讀番書，追趕西方潮流，一身Hollister或A&F，但係大腦仲保留緊薙髮、蓄鞭、紮腳等小農思想，將落club嘅男女統統視為狗公蕩婦，想將佢地浸豬籠。
 



相反，我就好似超現實主義者，聽到某君自稱嚟自未來，覺得此事極為平常，根本不值驚訝。
 
再加上，明明兩三個鐘之前，我仲招呼緊強國客，負責企，戇鳩鳩，諗緊今晚返屋企究竟打唔打飛機。但係如今我手上，無啦啦多咗條識咗唔夠六個鐘嘅豪放索女同事，世謂超現實，莫過於此。
 
我攬住蜜色女，思考緊人生、Surrealism同落club嘅關係嗰陣，蜜色女梨窩淺笑，突然間一頭哄埋我耳邊，半邊蜜糖酥胸壓落我胸肌，問我：「你唔會覺得我好曳咩？」
 
「再曳嘅我都試過。」蜜色女香氣催使下， Carol、Elaine、允雅嘅纏綿畫面，係我腦中掠過，使得我嘅銀索金鈴充滿血，變成玄鐵重劍，準備出鞘。
 
蜜色女不知自己在砧板之上，反而仲好似無骨一樣，挨喺我身。我同自己講，我今晚一定要有著落，玄鐵重劍出鞘，不見血決不回鞘。
 


 

「咁你曳唔(？)……(？)……」
 
「Tonight’s gonna be a good night,
And tonight’s gonna be a good good night……」
 
Beijing音樂澎湃，我雖然我同蜜色女近在咫尺，但係我完全聽唔到佢講咩。
 
蜜色女向長毛Bartender揮手示意，叫咗幾Shot唔知咩酒。一Shot。兩Shot。三Shot。四Shot。佢非常豪氣，拎起信用卡，自己畀晒錢，說道：「我畀啦，剛才好彩有你救我咋！」
 
我酒量甚淺，隊咗一兩Shot，已經唔係太頂得住，令到舞池同Bar台嘅短短幾步路，好似幾個世紀一樣咁遠。


 

 
行到去舞池，自然攬得蜜色女更加緊。佢非常受落，你眼望我眼，可能飲咗些許酒嘅關係，佢嘅眼神亦有啲散亂。
 
我借醉，喺蜜色女耳邊，唔知係真心定假話，同佢講：「其實，如果可以，不如你做我女朋友」我唔理佢答唔答，對準豐滿嘅雙唇，一嘢轟落去。
 
Billion播住Pitbull嘅Give Me Everything，我就隨住音樂，一路轟落去，唔由得佢反抗。
 
起初，蜜色女都有零點三秒嘅猶豫，後腦微微後傾，但係意亂情迷，加上音樂同酒精嘅緣故，由半分抗拒蛻變成十分迎合。我拉佢埋舞池一角，越咀，隻手亦越唔規矩，隔住衫摸佢Cup手雙峰，逐漸伸手入去佢衫入面。我越摸，佢呼吸越急促，有幾次，喺我耳邊忍唔住「吖吖聲」叫咗出嚟；我亦都感覺到玄鐵重劍呼喚，就知道咁樣久攻不下唔係辦法。奇怪嘅係，我竟然有咗心動嘅感覺。
 
可能我屌緊嘅，唔係原始肉體，係感情。
 
正當認真思量，我究竟會唔會天真及傻，對呢個識咗唔夠六個鐘嘅女仔動情，蜜色女掙開我，拎起電話起勢咁掃，面有難色，講咗句：「夜喇，我媽咪急call，係時候屋企喇。」
 
蜜色女竟然真係轉身就走。臨走之時，佢轉身，反客為主一嘢轟落嚟，攬實我，舌尖送上佢食緊嘅半粒檸檬味糖。
 


 

佢拎起手機，打咗句：「This is our sweetest goodbye, I will see you soon Marvin.」言下之意，竟然無意交換聯絡方法，拍吓屎忽就走。
 
我既甜、又失望。
 
屌，咁點呀？我自己返去打飛機呀？除咗呢樣，情感上，我唔容許呢個啱啱進上我生命嘅女仔無端退場。再加上，上次錯過咗允雅，無及時問佢拎電話，錯失咗寶貴光陰。
 
我好嬲，好似《火鳳燎原》嘅張遼一樣，大大聲同蜜色女講：「從來冇人可以越過我嘅劍圍！」
 
之後，我地就拖住手，離開咗Beijing。
 
「司機唔該，華富村。」我同蜜色女同事，喺威靈頓街上咗一架去華富村嘅的士，超現實地消失於午夜的中環。

上回講到，喺蘭桂坊凌晨嘅街角，我拖住微醉嘅蜜色女，上咗一架去華富邨嘅的士。
 
的士後鏡倒影，只係見到唔知蜜色女擒住我，定係我擒住佢。
 
「你屋企冇人咩？」
 
「我老豆老母返咗大陸探親戚，細佬住緊宿舍。係呢，你住邊架？」
 



「我住畢架山架，耶，人地一陣都唔知點樣返屋企。」
 
屌，半夜三更跟個男人上樓，仲諗住返屋企？
 
住畢架山都要嚟大隻仔賣衫鋪打四十五蚊一個鐘嘅鳩工。除咗識仔，同埋可以喺Facebook職業嗰一欄打「Model at 大隻仔賣衫鋪」之外，我實在諗唔到任何理由。
 
經過七仔，買咗兩罐啤酒，我就拖住咗佢上我屋企。
 
偽ABC蜜色女住慣畢架山大宅，對於公屋仔生活，十分好奇。佢一上嚟我屋企，見到我同我細佬嘅碌架床，好似杜甫附體，坐上我床，悲天憫人咁喟然嘆咗一聲。
 


 

「嘩，張床咁硬，點解你仲訓得著嘅，係呢，咁你細佬爬上爬落，咪好唔方便囉。」呢一刻，蜜色女十分清醒，一張一碌架床，將佢由酒色情欲拉番上現實。
 
我都廢柒事答佢，含兩啖啤酒，一嘢就轟落去。起初，佢都十分配合，但係奇怪嘅事，就係我諗住除衫嘅時候發生。
 
「You wanna have sex with me? No……Please……No」佢好似葉問上身，不斷咁推開我。
 
「I don’t do that kind of thing with guy I just met.  Please no……can we just chitchat?」我越想搞佢，佢就越反抗。
 
「唔好扮嘢啦，半夜上得我屋企，都預咗扑嘢架啦！講廣東話呀！」我覺得佢侮辱緊我，再加上有幾分酒意，於是，我忍唔住屌柒佢，頓時唔記得咗咩係風度。
 


 

我唔理佢，將佢按落床，一路咀佢，一路伸隻手落去蜜滑騷胸。
 
碌架床嘅同牆之間撞擊聲，同喺我把玩佢兩粒黑櫻桃所產生嘅「吖吖聲」，顯得極為違和。
 
「Please don’t do this Marvin……I only do this with my boyfriend.」佢雖然口裡說不，但我伸手入裙一探，已經係一片情慾汪洋。
 
電光火石之間，我諗起我老死，Raymond。
 
正當蜜色女快要失守，我突然好霸氣咁同佢講：「夜喇，不如我地一齊攬住訓。」
 
「What?......oh alright......」佢一錯愕，喘晒氣咁挨住我。
 
我老死，食女專家Raymond曾經講過，如果你搞濕條女，但唔搞佢，咁佢死撚梗，成日都想被你屌；Raymond話，呢一招叫做「陰西神功」：呢招好高，Raymond未去到呢個境界，通常搞濕條女，就自然做咗。
 
午夜凌晨，杯盤狼藉，我攬住極其失望嘅蜜色女訓覺，不知東方之既白。


 

 
經此一役，我同佢每次見面都做愛。蜜色女對我十分苛求，成日都想被我屌。我地嘅關係，除咗做愛、就係做愛，著番條褲，就各自返屋企，之後嗰幾日都唔會搵大家。
 
可能我喺Beijing入面所謂嘅屌感情，只不過係一廂情願嘅錯覺，自從佢有意無意咁批評我訓咗廿幾年嘅碌架床之後，我對佢嘅感情已經蕩然無存。
 
但無可否認，蜜色女係一個好吸引人嘅女仔，Facebook隨便一張相都破百Likes，我亦都知道好多仔溝佢。身為浪子，我根本無意，亦都無權去管佢，畢竟每人都係獨立嘅個體，佢做啲咩，我管唔到，亦都唔想理。大家開心就好。
 
直到佢有一日，我無意發現，蜜色女本身有固定男友，呢段關係就從此告終。我冇嬲過佢。我自細記性就特別好，但係對某啲人某啲事，我淨係會記得啲好嘢。
 
如果你睇到，我淨係想同你講一句，開心就好，祝你愉快。

呢個係荒唐嘅故事。我之所用「故事」，係因為當中發生過嘅情節，荒謬得連自己都不能相信。唯有每當溫存嘅時候，佢嘅緊窄包住我，我先感受到真實嘅存在。
 
我諗，生活就係一場虛妄。
 
故事嘅發生，就要由我二年級下學期嘅一份私人補習講起。雖然我係電單車與黑皮褸嘅浪子，但係生活逼人，我都要做啲好唔浪漫嘅事，例如私人補習。同蜜色女分手之後，為免撞口撞面，我就辭咗大隻仔賣衫鋪嘅「Model」工作，專攻私人補習，賺吓外快。
 
男仔搵私人補習並唔容易：我喺港大內聯網搵親補習，因為教畜日多嘅緣故，電話入面，家長一聽到係男人聲，就會話：「唔好意思，我要女導師。」
 



屌，分明恰鳩我。
 
當我銀行Account數字同我嘅GPA一樣江河日下嘅時候，我搵補習就更加勤力。
 
「喂，你好呀，我讀香港大學文學院，見到你係港大內聯網登咗個廣告請補習……」為咗一百幾十，我努力咁推銷自己，生活困迫，搖尾乞憐。呢個時候，真係唔好意思再打「身為浪子」。
 
「唔好意思，我想請女導師。」電話嘅另一端傳來一把冷豔嘅女聲，似係只不過大我幾年。話畢，佢已經收咗我線。
 
「恰鳩我。」我好嬲，竟然用咗五分鐘，Send咗百幾字嘅Whatsapp過去，同佢分析性別同教書能力嘅關係，語氣相當強硬，唔寄望佢會請番我。
 


 

點知過咗陣，佢send whatsapp過嚟，畀個地址我，叫我上佢貝沙灣屋企試堂，幫佢讀國際學校嘅仔補習。
 
陽光明媚嘅下午，本應係屬於陽光美女沙灘嘅日子，我用半日光陰，換取兩百蚊 --- 食幾餐飯就冇咗嘅補習費 -- 自覺好似吃青春飯嘅妓女。
 
開門畀我嘅，係量產型賓妹，而喺大廳到等緊我嘅，係年約十一二歲嘅死?仔。
 
「你媽咪呢？」為咗迎合中產人士嘅口味，我唔叫佢老母做老母，改叫佢做媽咪。
 
打聽之下，呢個?仔叫做Alexander，一個典型有錢人會改畀個仔嘅多音節英文名。我一路補習，一路望佢屋企擺設，發現有好多佢老母嘅相，而佢老母個樣，有啲似後生嘅孫佳君，五官秀麗，眉宇間散發出貴氣，一睇就係知書識禮嘅大家閨秀，唔怪得Alexander白白淨淨，靚仔醒目，大個咗應該同我一樣，會有好多囡囡埋身。
 


 

但係，奇怪嘅係，佢老豆嘅相，竟然一張都冇。
 
正當我點緊佢個仔做功課，大門一開，Alexander老母突然間返咗嚟………

上回講到，我幫住貝沙灣嘅Alexander補補吓習，佢老母突然返咗嚟。
 
佢老母一開門，我望一望佢，我再望一望明眸皓齒嘅Alexander，先至明白，究竟咩嘢叫做「龍生龍、鳳生鳳」。Alexander老母著住白色豹紋連身摟屌裙，應大則大、應細則細，五官精緻，一睇就知係美人胚子。唯一可惜就係，佢比佢廳入面掛住嘅相中人年紀稍大，青春氣息已經同佢了無瓜葛。
 
自古美人如名將，不許人間見白頭。女人一過咗三十歲，就好似大時代入面嘅股市一場，跌到不得了。以三十尾四十頭嘅中女嚟講，Alexander老母都盡晒力，畀晒你，係超班馬，我都唔苛求啲咩。
                         
我望住佢喺玄關除鞋，心裡禁不住概嘆：的而且確，係Alexander老母呢種女人，先有條件嫁入嚟貝沙灣無敵海景大宅。女人生得靚，同中咗投胎六合彩冇分別。當然，識唔識領獎，嫁個好人家，又係造化。
 



「你就係Marvin啦？Alexander有冇曳呀？佢唔專心，你幫我鬧佢得架喇。」Alexander老母比我想像中熱情，完全唔似喺電話到咁冷漠，仲主動同我握手。佢手指又長又幼，一睇就知係唔駛做嘅闊太。
 
「我不知幾專心做功課，係你一入門口，Marvin哥哥就係咁望住你，搞到佢唔專心咋嘛。」受西方先進教育嘅Alexander，睇嚟比受填鴨式教育嘅港孩更加睇透人情世故，勇於表達心中所想，哪怕對象係佢老母，更勝過上被Tutor問問題會頭望地下嘅港大生。
 
我屌你老母咩......
 
「係啦，你叫我Jackie得喇，唔好叫我楊太。Alexander，唔好再亂講嘢。」楊太，呀唔係，Jackie有啲尷尬，一個箭步返房閂埋門。
 
就係咁，我就開始咗幫Jackie個仔 --- Alexander補習。我一星期上去Alexander屋企兩次，Alexander話頭醒尾，有時根本唔駛我去教，佢都自己識晒啲功課，我似係湊仔，陪佢吹水、打機，多過教書，簡直當咗佢係我半個細佬。至於佢老母，頭一個月，我都同佢緣慳一面。
 


 

「喂，山大，你阿媽去咗邊，做咩成日唔見佢嘅？」我忍唔住，試探山大，即係Alexander嘅口風。
 
「佢同咗撚樣去馬爾代夫玩呀，你冇Follow佢IG咩？」山大老氣橫秋，表現出超越同齡小朋友嘅成熟。
 
我首先呆一呆，然後同山大講：「邊個乜樣？?仔唔好講粗口，咩IG？」
 
「Instagram呀，我媽咪成日upload相上Instagram架。呢排佢同撚樣去咗馬爾代夫，日日UP相洗版啦。」山大語帶不屑。
 
對於二千後嘅對所有名稱一律簡化，我同山大彷彿隔住一條華富村同貝沙灣嘅鴻溝。
 


 

「咁個乜樣呢？」儘管係浪子，但我都有原則，就係永不於學生面前講粗口。
 
「撚樣，咪即係楊生囉，我老豆呀，不過我阿媽永遠都唔係楊太咋嘛。」山大抬頭望住露台嘅無敵海景，長嘆咗一聲。
 
山大都畢竟係小孩心性，好快就拎出佢嘅Iphone，掃兩掃，開咗佢老母Jackie嘅Instagram畀我睇。
 
Jackie個Instagram，貴價食物相佔多數，另加一望無際嘅陽光海灘相；當然唔少得嘅，就係佢老母嘅性感自拍照，加晒effect呢樣嗰樣，佢老母即刻後生十年。
 
「咦，唔見你老豆嘅？」
 
「佢都唔係佢老婆，梗係唔會upload相上IG啦，問……」呢一刻，早慧嘅山大先係我人生導師。
 
跟住山大順手開埋佢老豆Instagram我睇，好熟口面，好似係壹周刊名人版見過，係一個算係幾有魅力嘅中年男子；但係有趣嘅係，山大並無Follow佢老豆，睇嚟山大對Jackie無名無分，十分不滿。
 
又過咗一個星期，我又準時去山大屋企幫佢補習。同平時唔同嘅係，今次開門嘅，竟然係久違嘅山大老母。Jackie身穿睡袍，更見明豔動人。


 

 
「Marvin，唔好意思呀，Alexander去咗踢波，可能遲少少返，工人姐姐去咗接佢架喇，不如你坐喺到等吓佢吖。」佢拎咗杯水畀我飲，偌大貝沙灣豪宅，就淨得我同佢。
 
我偷望佢睡袍下若隱若現嘅上圍，突然間，佢行埋嚟一手掃我雄壯嘅背肌，喺我身邊講：「係呢，Marvin，我有啲事，想你幫吓我……」
 
我聞到佢名牌香水味，覺得呢一刻，佢勾引緊我。

「係呢，Marvin，我有啲事，想你幫吓我……」
 
Jackie吞一啖口水，跟手就講：「你考完試之後，駛唔駛返實習？」
 
「唔駛呀，你有朋友等人用？」
 
「唔係，係咁嘅，Alexander細細個就鍾意阿仙奴，成日扭計要去倫敦Emirates Stadium。Alexander上次測驗高分，我應承咗今個暑假帶佢去兩個星期倫敦，但係佢又唔鍾意嗲哋，反而想Marvin你同我地一齊去，話你同佢都係英超Fans，又同佢啱傾，等佢有人陪冇咁悶，所以呢……」
 



又食又拎，雖然我係曼聯迷，但係有得免費去英國，就唔介意得咁多。
 
Jackie將佢隻玉手由我嘅後心一直掃落手背，千嬌百媚咁講：「乖喇，咁我買埋你嗰份架喇。」
 
就係咁，我就同Jackie、山大、賓妹一齊去咗英國。
 
我坐喺頭等位，望住飛機外嘅景色，諗番起以前補習，孤寒偽中產家長買大家樂下午茶，淨係買一份畀我肥妹學生分食嘅慘淡畫面，真係彷如隔世。
 
點解要帶埋賓妹去？我事後問山大，山大話，佢老母驚賓妹亂帶男人上佢屋企搞三搞四，又驚佢偷嘢，所以雖然唔鍾意賓妹，都冇計。
 


 

一齊去過英國，我先知有錢人嘅世界係點。山大同Jackie買嘢完全唔駛睇價錢牌，當我喺阿仙奴主場精品店，偷偷地用電話計件波衫港紙幾錢嘅時候，山大已經掃咗幾件波衫，艾朗藍斯、阿迪達、禾確特同韋舒亞，主場作客，成條中場線買晒。佢老母仲誇張，黑卡一出，號令天下，莫敢不從，喺Oxford Street、New Bond Street同Regent Street街頭掃到街尾，完全冇停過。
 
有趣嘅係，Jackie愛恨分明，對賓妹嘅厭惡，完全係佢對山大嘅溺愛成反比。除咗賓妹要坐經濟倉同埋分房訓之外，賓妹要幫佢拎晒所有戰利品，唔可以行先過佢，否則會被Jackie厲聲屌死。
 
入到Burberry，我陪Jackie睇衫，Jackie唔想見到賓妹，就點咗賓妹去陪山大食Haagen- Daz。我地睇睇吓，佢指住件乾濕褸話：「Marvin，你咁大隻，著呢件實好好睇。」
 
「好呀，咁試吓啦。」為咗不失浪子嘅霸氣，我明知件衫買唔起，更加要試上身，跟手大大聲屌件衫衣不稱身，係垃圾，咁樣先唔會被人睇穿。
 
試穿上身之後，Jackie嘟起咀咁話：「著呢啲衫，要埋穿條腰帶先好睇。」一講完，Jackie就企喺我面前，嘗試將我身後散亂嘅腰帶，穿番去身前。我居高臨下，望到佢嘅V領露出一條深溝，之後佢又靠埋少少，我又感覺到佢嘅堅挺，並無跟隨佢嘅年華一同逝去。
 


 

「耶，好難整呀條帶……」Jackie一路講，一路整。我同山大一間房，焗住幾日冇打飛機，聞佢吹氣如蘭，亦都再忍唔住，雙手輕輕放喺佢盤骨對上借力。
 
點知，我一掂到佢，佢就放開條帶，一個蘭花拂穴手，推開我隻手。佢塊面黑咗零點五秒，之後紫霞神功運勁，又變番好有素養之餘，兼有幾分妖媚嘅闊太Jackie。
 
「幾好睇呀。」跟手，佢就叫咗洋人Sales過嚟，畀咗張黑卡，送咗件褸畀我。
 
我又驚又喜，好似被主人打咗一鞭之後，隨即被賞賜大肉塊嘅獵狗。我對住Jackie，拎住件成皮嘢嘅乾濕褸，對佢擺晒尾。
 
但之後幾日，唔知係咪因為我表錯情嘅緣故，Jackie對我，十分冷淡，基本上淨係會同山大傾計；我同Jackie嘅對話，好似白開水一樣淡而無味。
 
所以，呢幾日入面，我同賓妹反而熟咗。賓妹今年廿二歲，樣呢，冇咩好形容，係星期日皇后像廣場會見到嗰啲後生賓妹，靚就一定唔靚。總知，賓妹勝在後生，B級身材走肥，唔戴隱形眼鏡望佢，都有幾分似陳巧文嘅。
 
讀者可能會話我重口味，但係受港大西化教育，我主張人人生而平等，談戀愛，並唔分國界同膚色。賓妹，姑且叫巧文，獨在異鄉為異客，主人又對佢唔好，所以易溝嘅程度，好似大學Final Year嘅A0女一樣，我只要出半成功夫，巧文就為我傾倒。
 
我每一次同佢傾計，望到鏡中優秀嘅自己，去溝賓妹，就感覺自己好似林肯、甘地或者曼德拉之類嘅偉人，係主張平權、反歧視、Interracial嘅先驅，人類嘅明燈。下屆諾貝爾和平獎，捨我其誰？


 

 
Jackie對我越冷淡，我同巧文就越打得火熱。撥開我隻手吖嗱，撥開我隻手吖嗱，我特登做畀Jackie睇，佢完全不是味兒。終於，食完飯之後，巧文偷偷地喺我耳邊講，叫我今晚去佢房搵佢，話要畀驚喜我睇。身在異地，女更加易溝。
 
點知，煙雨濛濛嘅英倫晚上，不可思議嘅事，就發生咗。
 
「Marvin，不如一陣等Alexander訓咗，你嚟我房，我有啲嘢想同你講吖……」Jackie竟然whatsapp我。
 
我陪山大傾咗一陣，講佢老豆溝幾多女，屋企有幾多架林寶堅尼，好唔容易先哄到佢訓。
 
熟睡嘅山大靚仔又可愛。諗起我地嘅兄弟情，掙扎咗半秒，我終於起行去咗其中一間門口。
 
愛山大，還是愛黃金；屌賓妹，抑或屌Madam？

生命入面好多嘢係硬食，冇得揀，所以，即使身為浪子，一旦選擇嚟臨嘅時候，我都會冷靜落嚟，權衡輕重。
 
永恆、剎那、剎那、永恆。落住毛毛細雨嘅英倫夏晚，我思如泉湧，由床行去房門嘅幾步路，像鐵軌一樣長。
 
賓妹。黃心穎。瘦底。陳巧文。事頭。孫佳君。MILF。中女。大波。山大。錢。Burberry乾濕褸。補習。窮撚。我阿媽。華富邨。貝沙灣。浪子。曼德拉。維園。骨氣。英國。阿仙奴。非我族類。阿基諾三世。屌人老母。屈強姦。講唔掂數。楊太。綠帽。
 
諗吓諗吓，我推開房門，想起尢物一般嘅Jackie，胯下嘅丁丁硬到好似黃帝指南車嘅針一樣，引領我去Jackie房門。
 



我知道，今晚一定係黃帝大戰蚩尢嘅黎明之戰。我憶起賓妹巧文柔情蜜意，感到無限愧疚，愧疚於我嘅卑劣，卑劣非於私德有虧，屌人老母，而係植根於內心深處嘅種族歧視 ---- 未有選擇之前，我以曼德拉與林肯自詡，但係，一旦機會嚟喇，有得揀喇，我離地中產般嘅假面具就被輕易撕破，好誠實咁去屌富人嘅二奶，屈膝於種族主義同金錢之下。
 
賓妹巧文雖年輕，終究佢都係賓妹。
 
我離開房，行去山大老母門口，深呼吸一口氣，按下門鈴。我聽住Jackie嘅腳步聲越嚟越近，就似未經人事嘅毒男一般，心跳得越嚟越快。
 
一開門，Jackie著住黑絲，黑色連身裙，一身Tone on tone，配合佢嘅蕩曲髮，顯得更加有女人味。可惜嘅係，佢口黑面黑，一見到我，就轉身坐番上床邊。
 
「你同賓妹好熟咩？做咩玩到咁埋？」佢一開口就向我大興問罪之師。
 


「冇呀，我唔係同你傾，就同山大或者賓妹傾架啦，有咩咁出奇。」
                                                                                    
「YOU GET AWAY FROM HER! She is not yours! 」Jackie一掌好大力咁推我心口，令我登時退後半步。
 
我誓估唔到，Jackie嘅思想同佢妖媚高貴嘅外貌落差係如此大。我溝賓妹，就好似侵佔咗佢私人財產一樣，罪該至死。Jackie一定自以為係中世紀蓄奴莊園主，一個月區區幾千蚊，就想擁有賓妹嘅生命。
 
「屌，你發咩癲呀！」我氣往上衝，唔理佢係我米飯班主，一嘢屌落去，再推咗佢落床。
 
我兀自後悔自己嘅衝動，Jackie忽然眼角含淚，神情委屈。
 


「我包你食，包你住，衫都買埋畀你，你咁樣對我？」
 
我低頭，一講到錢，雖然身為浪子，我完全無法抗辯。
 
「你知唔知我為咗你，啱啱先同我男人鬧交？你打我？」
 
我望住Jackie，一時不知所云，慢慢咁坐咗埋佢身邊。
 
讀者唔好誤會，我唔係因憐生愛，其實我就最撚怕女人對住我喊苦喊忽，淨係想佢收聲，安慰吓佢。點知，佢緩緩咁挨落我膊頭。
                                
「啱啱Alexander嗲哋睇到Alexander Instagram，見到我地啲大頭旅行相，係咁鬧我，話我將佢啲錢貼仔，畀綠帽佢戴，要cut晒我啲附屬卡。但明明我乜都冇做過……」
 
我見到Jackie梨花帶雨，頓時鳩硬心軟，忍唔住輕撫佢嘅曲髮。
 
「我好後生就識咗Alexander嗲哋。嗰陣我做緊Model，喺Party到遇到呢個人，真係前世做嘅孽。佢對我好好，管接管送，對我獻殷勤，又得閒作曲作故仔畀我，送呢樣、送嗰樣。佢屋企係名門望族，我當時點解會咁蠢，唔知佢呢啲公子哥兒一早就有女朋友，仲就嚟結婚？


 
「當我知道咗，諗住離開佢嘅時候，Alexander就嚟咗我個肚到。小朋友係無辜嘅，我逼於無奈，就幫佢生咗個仔。
 
「我到而家仲無名無份，佢生日、聖誕、情人節同倒數永遠同佢老婆過，我只係得二月十五、Boxing day同元旦同佢慶祝。佢再有錢咁又點？我將啲青春畀晒佢，佢畀啲咩我？」
 
只有廿歲出頭嘅我，聽到Jackie同山大老豆嘅故事，完全畀唔到反應，唯有攬住佢。
 
「咁多年，佢除左識俾錢山大買Lego，有無理過個仔？個仔偷偷地叫佢做撚樣，你估以為我又唔知？」Jackie一路開酒店房入面嘅酒嚟飲，就一路喊得越歇斯底里。佢飲飲吓酒，突然推我落床，騎住咗我。
 
Jackie嘅堅挺胸脯貼住咗我嘅胸肌，令我完全感覺到佢呼吸起伏。
 
「還掂都被人屈，不如……我地試吓。」Jackie捉住我嘅衣領，解咗開第一粒鈕，捉住我隻手，摸佢嘅黑絲大脾。
 
「楊太，你係咪引誘緊我？」

「楊太，你係咪引誘緊我？」
 
「我最憎人叫我做楊太！」講完，佢就一巴打落嚟。咁樣，我先明白，咩嘢係一嘢轟落去。
 
我怔一怔，摸住自己微熱嘅面珠登，真係唔相信我被呢個中女打咗一巴。呢一巴，令我回想起小學六年級，我被一個高我成個頭嘅基佬同學兜巴打埋嚟，點都唔夠佢打嘅悲慘畫面。因為咁，我嗰陣被人笑足成個學期。
 
「有錢大撚晒呀，打，我阿媽都冇打過我呀，八婆！最撚憎人打我塊面！」我愛恨分明，滴水之恩，當湧泉相報，對我唔好嘅，方丈真係可以好小器。加上我飲咗啲酒，一時真情流露，控制唔到自己。
 



雖然我窮，但係我係窮嘅浪子，被女人打我塊面，我真係唔忍得。Jackie被我嘅霸氣震懾，拉住我隻手，想同我道歉。我單手推開佢，大大力閂埋度門，離開咗佢間房。
 
我好嬲，嬲到冇返房，一直行咗去賓妹房門口。
 
「叮噹，叮噹」。賓妹一見到我，就問我做咩咁遲，仲一身酒氣，跟住就轉身去拎杯茶我飲。
 
白色小熱褲緊緊包住賓妹嘅大屎忽，令佢露出小半截屁股肉。再加上佢件黃色Tee好窄，成個胸形走咗出嚟。我諗起被個女人打咗一巴，酒與精同時上腦，一嘢推咗賓妹落床，用玄鐵重劍壓實佢。
 
「Marvin Sir, what are you doing? You naughty boy!」賓妹淫淫笑，反手就係咁摸我個翹臀。囡囡食得多，賓妹真係未砌過，人一世、物一世，真係乜都試吓。
 


我不斷錫賓妹頸項，苛索不絕。酒意朦朧，滿天星斗，我一時見到黃心穎，一時又見到陳巧文。
 
賓妹畢竟都係賓妹，來自僕人國家，好有禮貌咁講：「Naughty boy.  You lie down and let me serve you.」
 
佢拉低我嘅拉鏈，一手就掏出玉蕭，吱吱聲咁喺到吹奏。如果我嘅丁丁係一枝玉蕭，賓妹一定係《笑傲江湖》入面嘅劉正風，而我就係曲洋。賓妹打側訓喺我身邊，我一路彈奏佢嘅七絃琴，佢就一路吹蕭。佢洞蕭在口，我手撫菲琴，賓妹發出嘅吖吖聲同我嘅虎嘯，合奏咗一曲代表中菲友好嘅「笑傲江湖」。
 
賓妹僕人DNA深重，起勢吹，吹極都唔停。我活咗廿幾年，終於遇到對手。我將賓妹剝光豬，見到佢蜜色嘅胴體，令我想起淫賤嘅蜜色女，再忍唔住玩弄佢嘅雙球。
 
「Bite me……Marvin Sir Please……」
 


唔係掛，咬落去？食得架？我聽賓妹話一嘢咬落去。賓妹僕人DNA作祟，天生賤骨頭，痛感令佢更加快樂。
 
賓妹突然指示我企起身，一口擔住咗我嘅玉蕭，將佢個頭前後擺動。
 
「Use this and hit my face.」
 
我聽佢話，將我嘅玉蕭不住向佢嘅面珠揮動，打到啪啪聲。
 
賓妹好開心，竟然捉住我嘅玉蕭自己打自己。打咗一陣，佢擰轉身，背向天，哀求我進入佢身體。
 
我被情慾充斥，無視世俗眼光，提棍，瞄準，準備一桿入洞。
 
「嘩，咁窄嘅？」我用盡力只係入到大半，勉強郁動。
 
「Move, sir, start!」賓妹好似等待過山車發動嘅小孩一樣充滿期待。


 
我轟隆轟隆轟落去，竟然忍唔住想派彩。原來賓妹仲窄過港女。
 
我勉強轟隆佢，停一停，轟一轟，好似身陷越南沼澤嘅美國大兵，根本郁唔到，一郁，枝M16就會走火。賓妹一定芳心寂寞，好耐冇被人扑過。係嘅，如果唔係點解一街都TB MK賓妹。
 
「Hit me, hit me!」我為咗分散注意力，韋達上身，不斷鞭打呢隻胭脂菲種馬。
 
賓妹一時叫我大力、一時叫我唔好停、一時叫我快啲、一時叫我唔好射，又要馬兒好，又要馬兒不吃草。我瘋狂鞭打轟隆佢之後，喺山縫要拔出勇者之劍嘅時候，賓妹用近乎哀求嘅語氣同我講：「Please no！」
 
我幫唔到佢，一嘢派彩落佢身上。冇計啦，如果幫自己整個雜種，又於心何忍。
 
搞完佢之後，我酒醒大半，又出咗嘢，進入「聖人模式」，見到冇化妝嘅賓妹，雖然身材okay，但係樣真係唔得，比著平時，一定望都廢事。今人在異地，寂寞之下，酒精作祟，竟同佢扑咗嘢。
 
出完嘢，諗諗吓，又好驚賓妹會屈我強姦。一陣我阿媽睇新聞，見到「港大生倫敦強姦菲傭被捕」，實激撚死佢。
 


「What happens in London, stays in London, okay？」我攬住賓妹，將佢個頭壓向前，根本唔想望佢個樣。賓妹好受落，將頭深埋落我廣闊嘅胸肌到。
 
第二日，山大問我做咩咁大個黑眼圈，係咪唔夠訓，又話尋日好似訓訓吓聽到隔離房有人叫得好大聲，問我聽唔聽到。我望住佢賓妹，佢又望住我，相視而笑。Jackie以為山大講緊自己，竟然低頭唔敢望自己個仔。
 
至於Jackie，因為我選定咗行車線，所以無謂越線行駛，免得車毀人亡，被賓妹反轉豬肚屈強姦。出完精之後，我個人變得十分正直，派帽綠帽畀「撚樣」戴我唔介意，但係山大對我好似親哥哥一樣咁好，要我搵佢笨，屌佢老母，我真係唔願意。因此，淨低嘅旅程，我都同佢老母保持距離。佢老母都好識做，扮冇事發生過。
 
返到香港之後，賓妹日日whatsapp我，當我係佢條仔咁樣。我敷衍應佢，連佢電話都冇Save。佢約親我出街，我都淨係會話唔好浪費時間，直接去爆房。開頭佢都肯，但當佢之後發現我淨係當佢洩慾工具，就漸漸疏遠。為免見到賓妹，我都冇再同山大補習。
                                                                                                                   
山大從來唔知發生咩事，到目前為止，我都私底下同佢有聯絡。山大同我講，自從喺英國返嚟，賓妹打扮得越來越花姿招展。有個夜晚，山大行過佢房門，見到賓妹對住咸網除衫摸自己，摸到「吖吖聲」，山大睇到好辛苦，問我係咪正常，我都唔知點應佢。山大咁靚仔，屋企個賓妹又咁淫，我真係好驚有一日同山大做老襟。
 
我同Jackie微妙嘅關係，止於倫敦市中心某酒店內。佢一巴轟過嚟，我就被驅逐出佢嘅生活。我都唔明白點解闊太會睇中我，可能佢想要嘅係一時溫存，去排解佢內心長久以來作為第三者嘅寂寞。我好慶幸冇屌山大老母，否則都無面目面對呢個咁可愛嘅小朋友。
 
寒風凜冽，我如今於港大圖書館打呢篇荒謬嘅經歷，若非著住Jackie 送畀我嘅Burberry 乾濕褸，我都不能相信呢個係事實。
 
賓妹長期面對近乎虐待佢嘅事頭，一定非常寂寞，遇到有賈寶玉七分俊俏嘅我，自然一見傾心，當我係解放黑奴嘅林肯；可惜，我只不過係藉佢異國風情嘅肉體，驅解異鄉幽旅嘅寂寞罷了。


 
我們都寂寞。
上回講到，倫敦之旅終成我大學生涯荒謬記憶嘅一部份。


第六個喺我大學三年出現嘅女仔，如今憶之，總覺心有戚戚。

故事嘅開頭，要由一個屬於男人浪漫嘅酒局講起。大學三年，港大同學多以GPA為目標，與我志趣相投嘅朋友可謂極少。可幸嘅係，我嘅大學同學，野狼同食女專家Raymond，往往係我食女之後，出包膠嘅VIP聽眾。

我地嘅出身好唔同。佢地兩個都係私樓仔，得我一個住華富邨：野狼住嘉亨灣，溝女最叻，青靚白淨，左Wechat，右Skout，專呃妹妹仔，成日同我講「識屌一定係屌九五後」。




Raymond係移動城堡，肥肥大大，冇咩嗜好，問佢住邊，佢都唔識答你，因為佢屋企幾層樓收租，兩層樓自住；佢唔靚仔之餘，仲有三分樣衰，但係佢都有唔少囡囡，為咗拎著數，或者妄想嫁個有錢人，好似燈蛾撲火一樣，埋佢身，任佢砌。

我同呢兩個兄弟唔同嘅就係，佢地可能係港大最資深嘅嫖客。坐埋一齊，除咗互相包膠，就係講叫雞，邊到有新貨到，邊條女好砌，三味五味，天南地北，乜都試過晒。雖然我對嫖妓興趣不大，但係耳濡目染之下，我對香港黃色事業都略知一二。

我依稀記得，喺我大學二年級暑假嘅尾聲，我地約埋喺諾士佛台飲酒。如果我冇去，就唔會識到呢個女仔，世事就係由無數巧合拼湊出嚟嘅現實。

「喂，我地幾時去Grad Trip呀？」Raymond將酒一飲而盡。學都未開，Raymond已經諗定去邊到畢業旅行。

「去西咩，Marvin有撚錢去咩，一陣佢又話唔撚想洗佢老母啲錢去旅行，我聽撚到識背喇屌。如果唔係佢上次溝咗個闊太，都唔會去歐洲啦。屌佢老母，溝女佢就有錢，食屎啦！」野狼人如其名，野性難馴，每一句說話，都夾雜著粗口。


 


好兄弟，就係會兜口兜面屌你老母。人愈大，身邊呢類人愈少。

「唉屌，搵到工先算啦，頹廢BA仔，GPA又唔高，撚有錢去旅行咩。」一講到去旅行呢啲咁奢侈嘅活動，我真係感到無能為力。活到廿幾歲，我生活好似受咗封印咁，始於荃灣站，終於柴灣站，細個聽謝霆鋒唱歌，有一句歌詞「世界幾大我幾高」，如果呢句係真，我諗我係受父母遺傳影響嘅一隻小侏儒。

「屌，你食撚屎，我地去澳門算啦。」野狼又叫咗杯Mojito。

「澳門都好呀，好失禮你咩，話晒都係世界歷史名城，Soler都識唱： 『大三巴、觀音像、媽閣廟景緻真幽美』，又有錢賭，咪當過去行吓，出身汗囉。」我一向覺得旅行係探索未知地方，天真地覺得野狼呢個提議唔錯。

「出身汗？去桑拿就出身汗！去得澳門，梗係去叫雞啦。」Raymond飲多兩杯，飽暖思淫慾。


 


「叫雞？」身為貨如輪轉嘅浪子，我根本毋需用錢換取一時纏綿，所以，雞就真係冇叫過。

「係呀，叫雞呀，屌！」Raymond飲完杯Martini Cocktail，就話：「嗱，一於就整個Pre-grad Trip，橫掂上次你生日，我地都冇同你慶祝，而家上網搵個援交妹，約出嚟畀你砌，洗濕咗你個撚頭，就肯同我地去澳門架喇。」

「當係『關愛基金』，我同Raymond一人夾一半，關愛吓你呢個小窮撚，渡你升仙呀兄弟。」野狼同Raymond唔等我同意，就開咗部電話上網揀女。

我好奇心比衛斯理仲要厲害，雖然口裡說不，但係都忍唔住伸個頭去睇吓佢地揀咗啲咩囡囡。

「嘩屌，呢個正呀，兼職長腿Model Miki，即約即Trade，22歲、34c-23-34、161cm、千六蚊q、白滑女友Feel，仲要有真人相添，叫雞都有版睇呀。」

我掃落去，見論壇幾十版流流長，版版都係私鐘妹，Wetkiss同BJ，十八般武藝寫晒出嚟，求哥哥包養，先知道原來香港地真係咁多陀地做雞。

「一於呢個啦，『大學生初下海，謀稻粱，覓恩客，$1600/Q』，夠文氣，啱啱出嚟做，啱晒你喇Marvin哥。」Raymond將佢嘅煙圈呼出，嘆口氣咁話：「做雞都要咁撚好文采，真係搵食艱難。」



 

「屌，條條女都話自己處女啦，雞你都好信？嗱，我同Raymond講撚過一定算數。而家我同佢就過隔離撳鐘行先，你搞完私鐘妹，出個包膠，我地過番數畀你，好未？」語罷，醉野狼就拉住Raymond，跌跌撞撞咁去咗隔離香檳大廈撳鐘，淨低我月下獨酌。

我拎起Iphone，開鎖又解鎖，將個wechat開了又關，不知應否一嘢add落去……

上回講到，食女專家Raymond同野狼為咗渡我升仙，為澳門桑拿Grad Trip做好準備，竟然話畀「關愛基金」我搵援交妹。

諾士佛台燈紅酒綠，紛擾繚亂，當中更有痴兒女，惟纏綿情意，俱不屬我。Iphone一壺酒，獨酌無相親，今好友Raymond及野狼別去撳鐘，遺下我對月玩電話。

我開住Wechat，淺酌雞尾酒，真係不能相信我呢個電單車與黑皮褸嘅浪子，要淪落到好似打飛機咁，起勢將部電話上下搖動，「搖一搖」，望有緣千里能相會，識吓囡囡、消費寂寞。但係更難以置信嘅，搖出嚟，唔係師奶、就係男人，仲有幾個基佬hi番我轉頭，戇鳩鳩，生勾勾。

唔通，我要去叫雞？




(豹子頭林沖逼上梁山，須下山殺一人納「投名狀」，將頭獻納，便無異心，我區區屌隻免費雞，同殺人相比，又算得係啲咩？)

(身為屌感情嘅浪子，去叫雞，同畜牲有咩分別？)

(同賓妹好有感情咩？賓妹就屌得？雞就唔屌得？)

(君子樂得其道，小人樂得其欲。屌私鐘妹，都係為咗陶冶性情，咪當係體會人生百態，實地考察資本主義嘅遺禍囉。)

(千六蚊Q，未計房錢，我呢啲窮撚…)



(人地個女養到咁大，千六蚊幫你含吹舔啜十八樣功夫做到足，你仲想點？我畀番千六蚊你，你肯唔肯？)

終於，我拎起咗個電話，送個好友邀請出去，為呢個不可思議嘅故事掀起序幕。

「Hi there.」

「Part time GF, $1600/Q, University Student, 19Yrs Old, 33b-23-34, 165cm, no kiss, BJ with condom, First time, Fast trade. For photos see my profile, no time for chitchat,非誠勿擾。」

電話另一側，網名「牧子」嘅私鐘大學生妹妹，傳來一個複製貼上嘅Message，使得「非誠勿擾」四個大字，彷有千斤重。



佢相簿得一張高炒自拍。我見到佢微燙過嘅及肩中分啡短髮，雖然塊面打咗格仔，但係佢著住黑色小背心，鎖骨迷人，一對小山丘微微隆起，腰肢極幼，露出白皙肚臍，淨係食條腰，都起碼回本千二。

酒過三巡，牧子嘅短髮，令我回想起一個嫌我窮，唔受溝嘅短髮港女。酒精同音樂，令浪子如我，變成咗「強姦2」入面嘅馬德鐘再Crossover鄭浩南，拋開咗道德嘅囚籠。我淨係知道好想屌呢條女，臭西，死臭西，而家咪跟咗個有錢柒頭皮。每一次見到佢喺Facebook放閃光彈，我都想伸個拳頭入個mon打柒佢，好似旺角反共阿伯咁鳩叫：「電腦大爆炸呀柒頭皮，柒頭皮！」
 
所以，我又回咗一個Message過去。

「Ok, trade now?」我回覆極簡潔，免得浪費佢時間。大學主修Social Media Hunting嘅野狼話過我知，Wechat入面普通貨色嘅囡囡，起碼有三十隻狗公同佢打招呼；上網溝女，競爭之烈就好似報大公司MT，更何況係謀稻粱嘅援交妹，一定好多人問價。

「Not now, tomorrow ok?」跟手，佢就約實，聽日夜晚七點，灣仔地鐵站等。

「聽日見。」

十年一覺揚州夢，誓估唔到嘅係，偶然喺生命中掠過嘅牧子，竟令我變成港大杜牧，天才橫溢，寡情薄倖，才子風流，本當如此。
二零一三年九月一日。星期日。

假如約翰連儂沒有遭刺殺。假如我沒有砌賓妹。假如沒有西安事變。假如我沒有讀港大文學院。假如沒有十二道金牌。假如我媽有避孕。假如麥哲倫沒有在菲律賓戰死。

假如我當日冇應約。假如。

「食女專家」Raymond講過，叫雞最引人入勝嘅地方，唔係砌隻雞幾爽幾過癮，而係未見隻雞之前片刻嘅等待。喺灣仔地鐵站，等牧子嘅呢短短幾分鐘，拎個電話出嚟左掃右掃，將打咗薄格嘅牧子自拍相放大又縮細，好難想像我會同相中人一見即扑。




我太專心掃電話，唔覺意有人行埋嚟。直到佢行到我身邊，拍一拍我膊頭，我先察覺佢嘅存在。

「Hi，我係牧子，你就係MC？你幾靚仔喎。」短髮少女迎面而來，白色小背心露出小半截蛇樣腰肢，髮型身材，大致同相中一樣。牧子五官精緻，有一種不可言狀嘅氣質，雙眸流波，你看我看你，直把我看得痴了。

我望住薄施脂粉，清麗脫俗嘅牧子，真不能相信佢係援交妹。

「係，我係MC，行喇？」MC係我姓名簡寫。野狼教落，網上識女用真名，認真你就輸了，所以我堅持用簡稱，免被起底。

我同牧子一齊慢慢行去灣仔百佳酒店，感覺好似返番去細個ICQ約女一樣，唯一嘅分別，係細個約女校囡囡去M記食雪糕，但而家去畀錢扑嘢，一買一賣。面對眼前呢個全然陌生嘅女子，我一時不知所云。



「係喎，你咩名？你真係叫牧子？」我嘗試打破令人尷尬嘅寂靜。

「叫咩名，重要咩？都唔會係真架啦。你呢？你又叫咩名？」牧子年少多磨，唏噓之感，溢於言表。

「我叫Michael。我啲朋友叫我做麥可。你讀邊間大學？」假道學嘅我，並未能接堂堂Marvin要走去買春，所以隨口用咗個假名。叫雞嘅，係麥可，唔係Marvin。

「浸大文學院。點解個個客都咁鍾意問，唔通港大會收貴啲？」牧子露咗個浸大學生證我睇，用手指蓋住自己真名。牧子對我嘅背景毫無興趣，無意欲問番我究竟係讀緊書定做緊嘢。

二零一三年九月一號下午三點，我第一次見到牧子。



二零一三年九月一號下午三點十五分，我同牧子進入咗時鐘酒店。

二零一三年九月一號下午三點十八分，我嘗試去錫佢，一嘢轟落去，但被牧子斷言拒絕，話錫係留番畀男朋友。

二零一三年九月一號下午三點二十分，牧子帶我去沖涼，將佢身上嘅衣服逐件逐件脫落。可能怕醜，牧子竟然調轉頭，用屎忽對住我。我望住佢同佢蛇腰不成比例嘅圓股，有將佢就地正法嘅衝動。

二零一三年九月一號下午三點二十一分，我雙手喺牧子嘅蛇腰同山峰之間游走，佢幫我用花灑侍浴，將我底面都洗到乾乾淨淨。

二零一三年九月一號下午三點二十三分，牧子叫我訓低，爬上我身體。佢嘅舌尖喺我乳頭到跳舞，好癢，越錫越落；牧子好似大衛高柏飛一樣，變出一個安全套，拙劣地將佢笠喺玄鐵重劍之上，好緊，好緊。

二零一三年九月一號下午三點二十四分，牧子毒蛇吐信，上下吞吐我嘅玄鐵重劍，擒上擒落，擔擔抬抬。我先明白點解馬克思主義者話，妓女係資本家剝削農民嘅產物，階級剝削令無產者貧困，使得女性以賣淫謀生。區區千六蚊，已經令一個美女放低尊嚴，同我呢個素未謀面嘅男子吞吐，究竟萬惡嘅社會入面，人嘅尊嚴究竟值幾多錢。

我對十幾分鐘前，對牧子講咗關於假名嘅大話，又悔又恨，好想同佢講，你含緊嘅係，你含緊嘅係，Marvin碌鳩。

二零一三年九月一號下午三點三十分，我忍唔住進入咗牧子嘅身體。佢好似體操選手咁，騎住我上下擺動。有好幾次，我差啲被佢嘅緊窄被逼派彩。



二零一三年九月一號下午三點三十五分，我轉姿勢，抬起牧子嘅圓股，不斷驅策，長驅直進。灣仔百佳呢將幾尺乘幾尺嘅大床上面，竟然變咗快活谷嘅英雄地。佢嘅呻吟聲，就好似馬迷觀眾嘅喝彩聲。我忍住唔衝線，因為我知道，打個冷震，就會冇咗千六蚊，我好似喺機鋪打機，冇錢續關嘅小朋友一樣，我每次轟隆過關，都極度小心。

二零一三年九月一號下午三點四十五分，我終於爆發，戴套中出咗牧子。

我喺銀包拎出千六蚊，牧子雙眼發光，比我剛才轟隆佢，高興萬倍。我感到一陣蒼涼，問咗一句唔應該問嘅說話，上完床，先正式開始我地嘅關係。所以話，奇遇往往發生喺我身上……

「你點解出嚟做嘅？」

「冇錢，咪出嚟做囉。」

「你好等錢洗咩？」

「咪話冇錢囉。你估個個都好似你咁幸福，有閒錢出嚟玩女人？」




「我都係窮撚，錢係兄弟送畀我嘅，我唔係你想像中咁。係呢，我係你第幾個客？」

「唔知第四，定係第五，我記性唔好，第幾個又點？對你地啲男人嚟講，有分別咩？」

「我覺得你隻眼好靚。我最鍾意隻眼識發光嘅女仔。」

「我係咪應該講多謝？」

「你會唔會記得我？」



 

「唔會。我記性唔好。」

「我諗我會，我未試過識咗個女仔唔夠一個鐘就上床搞嘢。」

「你搵多幾次CC，就慣架喇，好快就唔記得我。」

「我只不過係想同你做個朋友。」

「點解我要做你朋友？」



 

「二零一三年九月一號，最後一年大學嘅開學日前夕，我同咗你上床，發生咗就係發生咗，你扺賴唔到。」

「你以為你係邊個？阿飛正傳入面張國榮？收皮啦好唔好？今日發生嘅一切，都係你用錢換番嚟架咋。」

「只不過係感覺同你投緣，僅此而已，冇咩特別。」

「除咗叫床同問你叫咩名，幾時同你溝通過？邊忽令你覺得我地好投緣？你個人咁搞笑嘅，著番條褲走喇好嘛？我仲要幫小朋友補習架。」

「我記性好好，我真係會記得你。」牧子將千六蚊對摺，珍而重之地放咗落佢銀包仔。
 
我隱約有些許破爛嘅手袋，裝住一本白先勇嘅《台北人》。之後我地就離開咗百佳，各行各路。我望住牧子短髮喺風中搖曳，成件事好似發咗場一場值千六蚊嘅夢咁。

一夜纏綿後，我閒來無事，想起牧子對我嘅冷冰冰，心裡竟然說不出受用舒服。偶爾，我都會搵牧子吹吓水。起初佢知道我唔係有心幫襯，淨會回一兩個符號表情打發我。我唔敢約佢，因為佢真係個個鐘千幾蚊上落，身為窮撚，我真係負擔唔起第二Q。

我甚至會檢查牧子嘅最後上線時間。有時候，傾傾吓計，佢會無啦啦消失兩三個鐘，我大概估到，佢應該被啲客砌緊。受港大西化教育，我根本唔介意佢嘅副業，佢嘅過去同背景對我嚟講，無關痛癢，就如佢當初識我嘅時候，講到明，係「謀稻粱」，而我又援助過佢，又憑咩去批判佢呢？ 


 


佢喺Whatsapp無端失蹤嘅次數越多，同我嘅交流亦都越深入。

「我好多客都係搞完就算，唔會有聯絡，點解你仲keep住搵我？」

「我諗住出本書，寫援交妹嘅心路歷程嘛。」

「你記住搵我寫序，最多我畀個背影你拍封面，哈哈。」

「你個短髮咁正，實好多麻甩仔買啦。」

「點解你成日提住我個短髮？你之前有女朋友係短頭髮？」

「唔係，可能因為我阿媽係短頭髮掛，我淨係知我好鍾意同你傾計。」



 

「想搞嘢，定係想傾計？」

「你當我係咩？我真係有啲想追你。」

「客囉、雞蟲囉。」

「杜牧你聽過未？白居易你聽過未？王昌齡你聽過未？以前啲文人墨客，邊個唔風流？邊個唔玩女人？十年一覺揚州夢，贏得青樓薄倖名，你又聽過未？」

「你咩十九才子咁巴閉？讀Kong U就係才子？吟兩句唐詩就係才子？笑死人咩？你寫過幾多本書，幾多本小說？睇過？睇過？」

「寫小說的話，要是老夫出手……」

點知道，若干月後，我真係大學經歷寫成《港大七不思議食女事件》，亦印證我當時並非鳩嗡。

「你都鍾意睇小說？」


 


「你又知？」

「我上次見到你手袋有本《台北人》。」

「睇小說唔洗錢，消磨時間，咪睇囉。我最鍾意有才華嘅人，最憎啲人有幾個臭錢，扮晒嘢，Instagram越多貴價食物相，個人就越庸俗，媽呀我想嘔呀。」

「你個名叫牧子，同佢本《孽子》有冇關係呀？」

「冇呀，唉，你好煩，我約咗人呀，遲啲同你傾。」

「如果我第時寫本書，筆名都好似學你咁，叫自己做乜子。」

「就叫賈子啦，你成日話自己靚仔，賈寶玉啱晒你喇。」



 

然後，又係一陣令人難堪嘅寧靜。我掃極個電話，牧子個後上線時間永遠都停留喺那一小時那一分鐘，我好矛盾，不知應該替她有客到而高興，還是替自己悲哀：意中人被付得起千六蚊嘅男人啪啪啪，屌到反皮。

我同牧子只有一面之緣，卻成為佢嘅救贖。牧子一不如意，都第一時間同我講。有時，我同佢講電話，覺得似聽緊深夜電台：我試過拎開電話，佢連續講咗五分鐘，我都未回到佢半句。好有默契嘅係，佢永遠唔講佢「工作上」遇到嘅悲喜，可能佢都唔想我知。

無眠嘅晚上，牧子無啦啦打過嚟我手提：「喂，Marvin，得唔得閒傾兩句……」平時串串貢嘅佢，竟然語帶哭聲……

上回講到，無眠嘅晚上，牧子帶淚來電。
 
「我老豆賭輸錢，發酒瘟，又打我同我個媽，我真係唔想再見到呢個人。」
 
牧子向來都好孝順佢老母。同我傾計嘅時候，佢周不時都提及佢老母一人打兩份工，供佢同佢個妹讀書；但係，山大尚稱呼佢老豆做「撚樣」，但牧子永遠都唔會提佢老豆。
 
「屋企日日家嘈屋翳，我真係好憎佢。我好想搬出嚟住，但真係冇朋友肯收留我。我想問，你屋企會唔會方便收留我幾日？等我搵到劏房租，或者有人肯收留我，我就會搬走架喇！我唔係收兵，我知你係好人，一定會幫到我。」
 



「你又知我係好人？」
 
「我對得男人多，我知道。」
 
我老豆長期喺大陸，細佬又住緊宿舍，但畢竟我屋企只係區區華富邨，兩房一廳，地方淺窄，要容納一個離家少女，須過我老母嗰關，並非易事。
 
「痴線架，無可能。」次日，我阿媽喺廚房一路塞住對耳聽收音機，一聽到我要帶條女番嚟訓，恰似有千里耳，一嘢轟落嚟，否決咗我。
 
「屋企好多錢呀？上次我Check你戶口，呢排你已經洗咗好多錢喇，屋企邊仲有錢畀你去溝女？仲要帶番嚟訓？俾你老豆知道實屌死你。」我阿媽一路剁豬肉，一路隨住菜刀嘅起伏，屌鳩佢個寶貝仔。
 


 

「我有幫人補習架，係搵唔多啫。你知而家啲嘢幾貴架啦，食個常餐都四十蚊……」我嘗試去抗辯，但係始終一日未搵錢，一日講嘢都係毫無說服力。
 
「睇吓？又買件新衫？你一個人得一個身體，著得落幾多件衫？」我老母雖然係好人，但係生活逼人，令佢冇辦法唔斤斤計較起上嚟。講煮飯，老母已經好耐無煮佢拿手嘅菜心炒牛肉，理由好簡單，因為牛肉好貴，佢唔捨得買。
 
身為少爺脾氣嘅浪子，我相信「千金散盡還復來」，買件衫同舊牛肉咁小事都要咗度右度，計呢樣計嗰樣，我真係好希望我已經港大畢業，搵到份好工，令我可以隨心所欲，幫輕吓阿媽同埋身邊嘅人。
 
然而，我仲日日係薄扶林求學問道，GPA唔上唔落，追趕讀唔完嘅Readings。面對未知嘅將來，身為準畢業生，我上下求索，茫無頭緒，完全不知來年今日，自己會所在何地。所以，我好矛盾，既想盡快畢業，又留戀大學生活，做一個長唔大嘅浪子。
 
翌日下午，五點五十分。我趕喺下午茶時段完結前，喺茶記食只得四舊牛肉嘅乾炒牛河。
 


 

「你問吓你啲公子哥兒朋友，睇吓有冇辦法幫吓你個囡囡啦衰仔。」我媽呢句說話，好似牧子嘅短髮一樣，喺我腦海中徘徊不去。
 
我厚住面皮，喺「HKU WOLFPACK」呢個Whatsapp group 入面，向野狼同Raymond求救。
 
「我有個女仔朋友，屋企有啲事，你地屋企方唔方便，可以幫手收留一吓佢幾日？」
 
「Marvin哥，邊條女呀？唔係賓妹被事頭炒咗呀嘛？」野狼依然恥笑緊我屌過賓妹。
 
「你唔好問，係兄弟嘅，就借住間屋嚟用住先。Raymond，你阿爺早輪去咗，唔係留咗間公屋畀你咩？借嚟住住先得唔得？」
 
「Okay嘅，你唔介意我阿爺半夜返嚟睇你un女，你咪拎去駛囉。但係，係邊條女先？」Raymond答道。
 
「係牧子。」 「個名好熟，係咪嗰隻援交妹妹？你真係大情聖。唔駛講嘢，聽日拎條鎖匙畀你。」 正所謂物以類聚，人以群分，如果我係Salvador Dalí，野狼同Raymond一定係Man Ray同Luis Buñuel。佢地兩個覺得沉船呢件咁超現實嘅事，竟然覺得好似吃喝拉睡一般平常，並無追問落去。 
我問Raymond拎咗條匙，第二日將佢畀咗牧子，幫佢拎齊行李，準備上Raymond阿爺嘅屋企。
 


 

搬入去嗰日，我只不過係第二次見呢個短髮女仔。
 
 「Marvin，真係多謝晒，無冇你我真係唔知點算。」牧子一揚手，將耳鬢嘅短髮撥去耳背，雪白嘅前臂露出赤色嘅傷痕。儘管冇錢，我尚有家庭嘅溫暖。眼前嘅牧子，家不成家，要安慰佢，都不知從何說起。
 
縱然我知道呢個短髮美女，只會好似無根嘅浮萍一樣，喺我生活飄泊而過，泛起半分漣漪，終究復歸平靜，但係唔知點解，我竟然盡晒力幫佢，甚至連真名都話咗畀佢知，嫖牧子嘅係麥可，喜歡牧子嘅，係Marvin。
 
牧子挽住我嘅手，上咗Raymond屋企，估唔到嘅係，呢間狹小公屋，居然成為咗我嘅離宮，為我無事可記嘅大學生活，又添上一筆絢爛綺妮嘅色彩。

上回講到，我送牧子上Raymond阿爺屋企，等佢有地方暫住。
 
一坐低，牧子又將耳鬢嘅頭髮圈去耳背，開一枝喺七仔買嘅酒，再一次記述佢嘅身世。
 
牧子嘅身世，有一忽我聽過，有一忽我未聽過。佢老豆爛賭，爭人周身債，所以，中學年代佢已經出嚟M記兼職，之後年紀漸長，Sales、酒樓知客、Neway侍應同雪糕妹，咩都做過。牧子生得好靚，講嘢嘅時候，大眼睛好似寶石閃閃亮亮，論五官外貌身材，佢甚麼都不缺，唯一或缺嘅，只係佢唔識投胎，遇著個仆街老豆，令佢嘅身世充滿悲劇味道。出賣勞力嘅工搵錢實在太少，為咗生活，佢不得不出賣青春。
 
好老土嘅故事。我不知究竟牧子係咪想搏我可憐，定係天下所有雞都係悲劇女主角。我望住佢長長嘅眼睫毛，唯有佢講咩，我就信咩。
 



「咁你有冇男朋友？」
 
「曾經有過。」
 
「點解分手嘅？」
 
「你有冇聽過『明知故犯』？入面有答案。」
 
「嗯，我有，但係而家呢？」
 


 

「我做呢一行，配有男朋友咩？我唔想人地睇我唔起。」
 
「出嚟做嘢，被老闆屌完，仲要笑笑口逆來順受，大家都係被人屌，性質一樣，只係程度唔同啫。潮流怒漢議員話所有女人都係雞，我就話所有人都係雞，冇分別。啲人問，究竟有蛋先定係有雞先，我建議佢地應該睇舊約聖經《創世紀》，上帝係整咗人先，之後人為咗生活，自願變雞。所以我話呢，係有雞先嘅。」
 
牧子嫣然一笑，我識佢咁耐，第一次見佢笑得咁開心。
  

「係呢，你都鍾意睇白先勇？我最鍾意《芝加哥之死》。」牧子問我。
 
跟住，牧子就挨落我膊頭，用佢嘅適中雙峰壓住我上臂，喺我耳邊喃喃咁講：「陳納邦，香港人，二十三歲，文學士，二零一四年六月一日香港大學畢業……」


 

 
我錫一錫佢額頭，笑住咁講句：「屌，講呢啲！」
 
驟然間，牧子向後微微一縮，似乎被我輕浮嘅舉動所驚。但係，佢好快又回歸平靜，口含一啖酒，一嘢轟咗落嚟。
 
佢轟我嘅時候，我感覺到啤酒逐毫升逐毫升咁傳落我喉嚨，同時都回想起，我同佢當日入咗酒店房，佢第一句冷冰冰同我講過嘅說話。
 
「錫，係留番畀男朋友嘅。」
 
「錫，係留番畀男朋友嘅。」
 
「錫，係留番畀男朋友嘅.......」
 
眼前呢個女仔，已經為我傾心。我心裡浮起一絲嘅狂喜，然後好自然咁，一入伙，就喺Raymond死鬼阿爺張安樂椅到，搖吓搖吓，UN吓UN吓，同牧子扑咗一次嘢。可能係訓練有素嘅關係，牧子嘅騎乘功夫非常到家，控制節奏，一上一落，都徐疾有致；如果佢投胎喺意大利，一定係指揮若定嘅中場大師派路。
 


 

今次搞嘢，我先知道咩係女朋友FEEL。牧子冇公式化咁鳩叫同催我快啲射，反而控球在腳，時而長傳，時而短傳，通通透透；我被佢撳住嚟砌，只好擺出摩連奴鐵筒陣，抵抗佢雷雨般嘅急攻。最後，我始終都忍唔住，戴套又中出咗佢一次。
 
扑完嘢，牧子坐喺我大脾嬌聲喘喘，之後再錫咗我一啖，冇即刻走去沖涼。此刻，我就知道，今次扑牧子嘅，係Marvin，係陳納邦，唔係畀得起千六蚊嘅麥可。
 
砌完牧子之後，我諗住喺牛仔褲袋摷番隻錶嚟帶，牧子忽然間大聲鬧我：「喂，陳納邦，你當我係咩？」
 
我拎隻錶出嚟，笑住咁將佢戴喺手：「女朋友囉，你唔係以為我拎千六蚊出嚟呀嘛？我冇錢，你知架。」
 
「妖，你好鬼衰架。」牧子將佢個頭貼住我兩舊胸肌，好似得到咗全世界咁。
 
讀者朋友曾經問我有咩溝女秘技，我諗起溝牧子嘅過程，對牧子一片真心，所以喺風雨中飄浮嘅小木筏，見到避風港，自自然然泊岸。當然，樣係好重要，樣子一般，只能做好人，係好難做到情人。
 
於是乎，我好似清朝皇帝一樣，喺熱河設避暑山莊，得閒就上去牧子到過夜。牧子越被我砌得多，就越馴服於我，變咗隨傳隨到嘅女友。
 
究竟牧子有冇繼續接客，我唔理得咁多，畢竟我屌感情，而呢樣嘢，同佢嘅職業係無關。如果我因為佢係私鐘妹而睇佢唔起，就會同膚淺港女冇分別，見到醫生、律師、飛機師就濕鳩晒。身為浪子，於男女之事，我的確十分超脫。再者，受港大西化教育，我知道尼采甚至認為，每個女人心中都係妓女；有骨氣嘅牧子，餐餐都同我AA制，我有時覺得，嗰啲視洗男人錢為理所當然嘅女人，比起牧子，更加似係妓女。


 

 
有一日，我手機狂震，原來係「HKU Wolfpack」呢個Group又震，就係呢一個冷震，種下咗牧子嘅不幸，萬惡嘅禍根……
「喂，你同個私鐘妹搞成點呀？佢捨得搬走未呀？」Whatsapp Group入面，Raymond問道
 
「佢做咗我條女，差唔多一個月喇。」
 
「咁撚不可思議？窮撚都溝到雞？你唔係戇鳩到去借財仔貼女呀嘛？」野狼又廣東話夾住粗口，潤鳩我。
 
「佢唔係一般嘅港女。」
 



「港女咪又係雞。」野狼自從一次戴帽之後，早已看破紅塵，所以佢而家主力屌九五後貪錢小妹妹。
 
「佢同你溝開喺Instagram夾對波出嚟，幾千人Follow嗰啲囡囡唔同。牧子都係窮妹，唔太重視物質享受，佢同我一齊，佢就好開心。我溝過咁多條女，都冇試過有條女對我咁好。你試過同條女扑完嘢，佢落街買M記你食未？」
 
「Marvin哥，你真係鍾意佢？你要飛落地喇？」Raymond呢個問題，好難答。
 
Whatsapp Group突然一片沉默，我打咗一堆字，刪除，再打，又刪除，欲言又止。每當我將牧子嘅雙鬢秀髮圈落耳背，我會諗，究竟佢鍾意我啲咩。大概係佢啲客，只當佢係工具，好似尿壺一樣，而正常人決不會對尿壺生情愫。
 
但係我食女都寫得出幾萬字，有追開文嘅讀者，都知道作者非凡品，再加上如題目所言，呢個係《港大七不思議食女事件》，同去倫敦屌賓妹相比，我對牧子心動，又算得上係咩？
 


 

「你知唔知，我細個嗰陣，想做歌手？」當現實尚未磨平牧子嘅稜角，佢曾經係追夢者。夏末某夜，牧子接我放學，我帶咗佢嚟港大孫中山像個荷花池，欣賞荷塘月色。
 
紐魯詩樓掛住一幅孫中山大海報，寫住：「我有如遊子歸家」，牧子倚偎喺我胸口，快樂得好似有如海報所云一樣，有如遊子歸家。
 
「我中學嗰陣，年年Sing Con都拎獎。Solo唱『明知故犯』，都唔知幾多男仔喺下面同我打氣。完咗場，佢地問我拎電話，我都冇理過佢地。」
 
中學萬人迷，因為生活，成為只要有千六蚊就上得嘅神女，放棄理想，我不得不為牧子感到悲哀，自然摟得佢更加緊。
 
牧子挨喺我身邊，捉住我隻手，低聲輕唱許美靜嘅「明知故犯」，如怨如慕、如泣如訴：「誰也知夜夜與他那內情，可惜我瞎了眼睛……」唱到最尾，佢忽然好大力咬我隻手一啖，哄塊面埋嚟，用食指輕劃我塊面，若有所指咁，繼續唱：「得到你的愛情，還要再得到你任性。」
 


 

到而家，我每聽到「明知故犯」，牧子咬我嘅痛感，同埋佢望住我，深邃嘅眼神所帶半絲嘅幽怨，總會喺我腦海入面再倒帶一次。
 
「你會認真對我架，係咪？我遲啲搵夠，唔會再做CC架喇，廢事你喺朋友前面冇面。」牧子捉住我隻手，摸佢軟熟嘅頭髮。
 
「我好少真係鍾意一個人，如果我同你一齊長長久久就好喇。你係我架。」牧子又咬咗我個鼻一啖。
 
一齊得耐，牧子每講一次「我愛你」，我都會惴惴不安，只能含糊其詞，蒙混過去，虛怯得好似破戒嘅小淫僧，將牧子當木魚咁攬住，頌經洗罪。除咗搞完嘢，佢會落街買吉野家我食之外，佢為咗我，仲去學彈結他，彈到隻手損晒，都只不過係因為我隨口講咗句，Coldplay嘅The Scientist真係好好聽，曾經有個故友話要教我，但我冇用，學唔成，唯有臨訓之前都要聽一次。
 
我老豆年輕時到處留情，最尾情歸我老母，終生不渝。上咗年紀，老豆經常鳩嗡回帶，講番幾十年前，喺風雨飄搖嘅晚上，於上環樓梯街苦候我老母，縱使橫風橫雨，差啲將佢吹落去文武廟，老豆決不失約，自詡為現代尾生。國字口面嘅老豆，同我嘅瓜子口面，無半分相似，就連佢嘅一往情深，我半成都遺傳唔到。望住塊鏡，有時懷疑，究竟係咪阿婆喺中環連卡佛，由阿差手中執我返嚟。
 
我同老豆相反，係浪子、花花公子、仆街，並唔能將我嘅將來，寄托喺呢個短髮女子身上，而呢樣嘢，同佢係唔係私鐘妹，同埋對我好唔好，一啲關係都冇。
 
我並唔知道，究竟係咪到咗手嘅囡囡，就變得越唔矜貴，定係我身為浪子，對愛情嘅最佳食用日期，好似開咗嘅樽裝豆漿一樣，只須幾日，就會凝固，然後腐化。愛上佢嘅時候，我真心愛上佢，我相信冇人會特登變心。呢個美麗嘅錯誤，令我同牧子遇上，但係我冇勇氣同佢講，我不是歸人，是個過客。
 
「唔係，你知道我呢種男人，好難對女人有真情實感。」鏡頭返番去Iphone入面嘅Whatsapp Group。


 

 
「屌你個撚樣，早幾日先話好鍾意人嘅，又話人地對你咁痴心，又接你放學，又買早餐你食，一時一樣，你想點呀？」野狼對我嘅反覆，睇嚟有啲微言。
 
「我唔係唔愛過佢，但你知道我條條女都唔長久架啦。可能我好勝心強，淨係想倔強嘅佢愛上我，冇理過個後果，今次大撚獲……」呢個Whatsapp Group，竟然成為咗我告解嘅教堂。
 
「唉，真係孽，你呢個缺愛嘅仆街，又扮浪子，仆街就認啦，屌柒你。上次鍾意個韓妹，係因為人地最尾唔理你，飛鳩你，你正一賤骨頭。」野狼又屌鳩我。
 
「食女專家」Raymond淫心不可收，隨後佢嘅一番話，更將我同牧子呢段關係，捲落流沙，直至沒頂，缺氧，然後死去。

「喂，今個星期六，我喺御龍山間屋搞Party，叫咗一堆?模，個個Instagram都幾千人Follow，都叫做拍過吓雜誌廣告，有幾個我同野狼同食過架喇。讀書辛苦，整番個開Sem飯都要嘅，係兄弟就唔好推呀嗱，屌你地個咀。」

「唉，屌，我嗰日約咗我第三條女過澳門玩，你地玩撚飽佢啦，下次先預我。」野狼風流，更勝於我，要是佢出手，寫嘅會係《十五不思議被女食事件》。

「星期日係我同牧子嘅拍拖紀念日。我驚同你班撚樣玩到天昏地暗，唉你畀我諗吓，乖。」

我面對淫亂派對呢個毒蘋果，諗起痴心嘅牧子，實在唔知道，應唔應該一嘢咬落去。




「
I

L
O
V
E

Y
O


U

M
A
R
V
I
N
.
」



另一邊廂，牧子將原本只有十四個字母嘅短訊，分開十四次，逐粒逐粒Send畀我。呢十四隻字母，從Iphone內爬出嚟，變成食鬼追趕住我，要將我吞噬。電話震動，令檯面「喀喀」之聲不絕於耳。

損友淫心不收，電話震動不止。

「開Party，出身汗啫，去就去囉。」猶豫之間，我Send咗whatspp過去「HKU Wolfback」呢個Group到。

星期六，派對日。

Raymond位於火炭御龍山淫宮極盡奢華，地板放滿土豪金為主嘅傢俱；金黃吊燈映照，令巨廳彷如白晝。佢打起煲呔，著起豔紅色西褲，襯白暗紋恤衫，唔睇個樣同埋大肚腩，群狐擁簇烘托佢主人家嘅氣勢，倒有幾分《大亨小傳》入面Gatsby嘅影子。

只要Raymond呢啲級數嘅公子哥兒一吹雞，雞，唔係，?模就好似魚塘錦鯉見到麵包一樣，自自然然游埋嚟。長腿、大波，厚妝、大眼仔同假眼睫毛，喺Raymond嘅淫宮拎住酒，恰如沙圈嘅馬一樣反覆兜圈。長腿?模拎個電話出嚟自拍，咗照右照，好似用倒後鏡偷望我一樣，同我眼神相觸，又擰轉頭去。我諗古時皇帝選妃，大紅燈籠高高掛，心情同我而家都差唔多。

但係今晚，我心入面，始終都係有牧子。我真係諗住嚟飲吓酒，聽吓音樂，出身汗，如果唔係，以我搶疆嘅性格，一早抄好牌，Mark一兩件囡囡，來忘掉過去，來淫亂派對。



當Raymond同佢嘅朋友已經飲到醉晒，一邊灌緊?模飲酒，一邊掀起佢短無可短嘅迷你裙恣意抽水，我行去發水露台，望住一彎新月，手握啤酒，憑倚欄杆，思念牧子。我打開電話，見佢最後上線時間停於三個鐘頭之前，不禁一聲長嘆。

驀地，我聞風辨影，聽到腳步聲從背後傳來。我未及擰轉頭，有個女仔喺我後面「嘩」一聲，嚇到我將四分一枝啤酒倒咗落地，另外四分一枝，倒咗落我褲檔，正式一褲都係。

「喂，同你玩吓咋，等我幫你抹番。」?模有些許酒意，彎腰露出北半球，用佢玉蔥般嘅手指，試圖去抹乾我大脾內側。

「唔駛喇，自己嚟得喇。」我一見佢直到好似整過容咁嘅鼻樑，自自然然咁掃開咗佢隻手。

「大家玩得咁開心，你做咩喺一便做自閉仔唉聲嘆氣？我係野狼個女朋友，叫阿Yan呀。」條條?模個樣都差唔多，再加上佢地影相，永遠聚焦自己對波，難怪我一時三刻，無法認得出呢位阿Yan係野狼嘅阿二。

阿Yan，呢個九十年代末，千禧年代初MK妹必備嘅英文名，估唔到喺2013年嘅香港，仲有囡囡用緊。我從來都唔會笑人地改咩英文名，正如《大亨小傳》入面有一句，係咁講嘅："Whenever you feel like criticizing anyone, just remember that all the people in this world haven't had the advantages that you've had[1].”受良好教育，能分辨美醜，並唔係理所當然。故此，我絕對唔會睇唔起呢個?模阿Yan，就好似我唔會睇唔起視本書為尋常咸故嘅讀者一樣。

「Hi，我係Marvin，野狼啲大學同學。」自從上次唔小心搞咗Elaine，冇咗Wilson呢位好朋友後，我對朋友妻均退避三舍，猶如守禮君子。

「即係Kong U？你好叻呀！野狼唔係到，不如你陪我玩吖！」阿Yan捉住我，去酒櫃開枝白蘭地，話要同我猜枚對飲。我心裡掛住牧子，再加上佢係野狼條女，開頭諗住敷衍飲一兩杯，點知飲多兩杯，手腳遲緩，越輸越多，酒入愁腸，難以自拔，靈魂飄蕩，不知所蹤。



我見到醉醺醺嘅中年男子，拎住雞毛掃，施展起黃沙萬里鞭法，好似開無雙咁，大鞭大鞭打落牧子同佢個妹嗰到。牧子走呀走，走呀走，彷如我以前成日發夢見到Elaine咁大叫：「阿邦！阿邦！」。

驟然，牧子個樣變咗韓妹允雅，走到去港大文學院荷花池，拎住臨上機之前嘅相架，話要再喺番埋一齊，問我好唔好，我話我有女朋友，允雅唔理我，仲一嘢轟落嚟。轟吓轟吓，允雅個樣變咗賓妹，我好嬲，叫賓妹畀番牧子同允雅我，一嘢推咗賓妹落荷花池邊，掀起佢條裙，一路抽插，一路鬧柒佢。

恰鳩我，恰鳩我......

砌砌吓，荷花池邊，我見到我阿媽拖住山大，同我講，唔好再屌賓妹喇，今個月你洗咗好多錢喇，再屌你就要畀錢人地架喇，你今個月冇乜錢淨架喇，補咗習未呀，你畢業未呀，搵咗工未呀，見邊份工呀，份工幾多人爭呀，考試考成點呀。

一堆工蜂從我嘅前腦飛去後腦。頭痛欲裂。我酒醒了。 [1]中譯為「每當你想批評某某之時，只要記住，世上並非人人都有你所擁之優勢。」
晨鐘已盡，曉色迷濛。
 
我訓緊嘅地方好硬，令背肌極為痛楚，先發覺自己訓咗喺浮木碼頭之上，以天為被地為廬。我下身一片清涼，玄鐵重劍變白銀鞭，喺牛仔褲入被人拔咗出嚟，絲濕納納，曝露於空氣之中，任由海風吹拂。
 
訓喺我心口嘅，唔係短髮嘅牧子，而係長髮嘅?模阿Yan。阿Yan嘅黑色T-Back，則褪咗落白滑嘅大脾。
 
「點解我地會喺到架？」
 



「你尋日喺御龍山飲到Wing晒，無啦啦拖住我話『老夫帶你去划艇』，就拉住咗我，爬咗入嚟划艇會。」
 
「跟住呢？」
 
「唔知呀，我淨係記得同你喺浮木碼頭扑咗幾獲咋。」
 
人類總係要犯同樣錯誤，我又想起Wilson。聽完呢句，我嚇到鳩縮，頓時酒醒，一嘢推開佢，差啲轟咗佢落城門河。然後，我好似「古惑仔之人在江湖」入面嘅陳浩南扑咗山雞條女一樣，拉番褲鏈，起身就走。
 
「喂，你去邊呀，你搞完嘢就想走呀？」
 


 

「屌，頭痛返屋企呀！聽住呀，尋晚嘅事唔好同人講呀！」
 
「我冇見過呢男人好似你咁Cheap架！」
 
我毫不理會阿Yan嘅咒罵，一路行咗上火車站。我淨係知道我咩都唔想理，只想返屋企。
 
我喺火車上面，如果唔係摸到自己一對鐵球輕咗幾分，真係完全唔知我砌咗阿Yan幾獲。飲到咁醉，我都係第一次。我同野狼由細識到大，已經當咗佢同Raymond係我親生兄弟。我今次屌咗佢條女，令佢戴多次綠帽，真不知如好是好。
 
「喂屌柒你，我啱啱同條女經過葡京沙圈，見到啲雞好似馬咁兜嚟兜去，雞多過人，幾十對波蕩吓蕩吓，好撚柒過癮呀兄弟！Marvin，下次Grad trip我地一齊去，如果我贏咗錢，請你叫雞又點話？」一開電話，就見到野狼Whatsapp我。
 


 

喺野狼老豆未暴發之前，佢同我一樣，都住喺華富邨。細個一齊落街打波，我年少氣盛，得罪咗啲飛仔，被人吹雞圍住；當其他撚樣第一時間走佬，但野狼並無棄我於不顧。我地被飛仔追到割須棄袍，走咗好幾條街，但最尾都好彩冇事。當日伊始，我就認定佢係我嘅兄弟，然而，我醉生夢死，一個唔小心，砌咗佢條女，相比起野狼想叫雞之餘，都並未忘記我，令我覺得自己更加仆街。
 
 乘火車時，電話猛然掙扎，又響又震。
 
「你扑咗我想就咁算，好難喇。尋日你冇戴套，都唔知你有冇射喺我入面。」
 
「阿邦你喺邊？打咗咁多個電話都冇人聽，你係咪有事？我打咗去你屋企，你阿媽話你出咗街冇返過嚟。我好擔心你，快啲回我。」
 
「Marvin你個撚樣尋晚去咗邊？食咗邊條女？我尋日掛住搞Yvonne，喺間屋搞到Wing晒，你快啲出包膠啦！」
 
「撚樣！一夜夫妻百夜恩呀！你唔理我，我實同野狼講話你強姦我呀仆街！」
 
「阿邦，今日係我地拍拖紀念日，我喺Raymond間屋準備咗禮物等你，份禮好重，我唔可以拎出街架，我喺屋企等你返嚟呀。」
 
「Online都唔應機，你仆街啦！」


 

 
「喂，兄弟，下個星期維園踢波，去唔去？」
 
好撚煩。身為浪子，我真係唔想理，所以我決定，將電話較做飛航模式，直接返屋企訓覺。
 
星期日黃昏，半睡半醒之間，我感覺塊面一陣灼熱，原來係我阿媽一嘢轟落嚟，打咗我一巴：「死仔，起身食飯喇。」
 
「呢排成日唔出聲，仔，係咪唔開心呀？你同上次帶番嚟食飯嗰個短髮女仔，阿咩子話？唔係好地地咩？」老母挾咗舊雞胸落我個碗，問起佢新抱仔牧子。
 
「我同佢好好，尋日玩夜咗，有啲累啫。」
 
「好心你有女就唔好出去搞搞震，人地牧子對你幾痴心，第一次上我地屋企，仲識自動自覺買半邊燒鴨上嚟，又對你千依百順，唔駛你管接管送，早餐都買埋畀你食，你仲想點？」
 
「唔係呀，媽……」
 


 

「呢啲女仔你搵唔番架喇。牧子都幾靚女吖，你阿媽後生短頭髮，都同佢差唔多咋，但係最衰嫁咗畀你老豆囉。」
 
一次，牧子央求要上我屋企食飯。驗貨之後，阿媽對牧子讚口不絕，每次食飯，都向我灌輸牧子有幾好有幾好。
 
「死仔，你唔好又亂咁飛啲女呀！我唔想又畀人問候呀！」
 
每次撇女，我只不過係想過屬於自己嘅生活，掌握自己生命。當出身同際遇都唔到我揀，點解連我對愛情嘅自由都要一併遭剝削？於是，牧子對我嘅愛越深，想將我捲入愛情海溝，我就越想拚命向上游，喺溺斃之前，將頭露出海面，呼吸新鮮空氣。
 
「得喇，食飯啦好嘛？」
 
食完飯，我鼓起勇氣，開番部電話，終於打咗畀牧子。 
我喺故事開首講過，世事就係由無數巧合拼湊出嚟嘅現實。世事好多嘢，完全唔由得你控制，好似我扑?模阿Yan咁，發生咗就係發生咗，哪怕我係夢入面，只不過係屌緊楊太個賓妹。
 
星期日晚上，我嘗試打畀牧子，唔知係咪因為我喺拍拖記念日放咗佢飛機，佢嬲到電話都熄埋，Whatsapp最後上線時間，好似冰一樣凝固。內心不安，幾分愧疚，無端放飛機，對佢傷害一定好大。我更加唔敢面對野狼。
 
不安嘅晚上，只有親戚送畀我嘅Ipod陪住我入眠。
 
「人在風暴中，無奈的打轉，如像風砂，倦也須兜圈……」
 



「無奈的疾衝，無奈的刁轉，曾熱的面孔，漸缺少溫暖……」
 
「嘿喲……唔嘿喲……飛砂風中轉……」
 
「嘿喲……唔嘿喲……飛砂風中轉……」
 
隨機播放緊嘅，係我偶像林振強填詞嘅「飛砂風中轉」。巧合彷彿預告緊牧子嘅不幸。
 
然後，我就訓著咗。
 


 

夢。
 
夢。
 
夢。
 
夢。
 
夢。
 


 

夢。
 
我係怪人，幾乎每日起身，都會記得夢境。我對夢極為迷戀，甚至會喺床頭放上紙筆，將奇怪夢境記低。
 
明明發咗好多夢，不論我幾努力喺記憶到漫溯，我總係一個都記唔起。
 
我訓到差唔多一點，一起身，就收到野狼嘅Whatsapp。平時佢只會喺「HKU Wolfpack」呢個Group同我講嘢，但係佢今次私底下Whatsapp我，仲要鬼死咁長，我已經知到大事不妙。
 
「阿Yan好唔好砌？定係牧子好砌啲？等我話你知，一定係牧子好砌啲，怪唔知你沉撚晒船。尋日阿Yan同我講，話你帶咗佢去划艇會扑咗佢幾獲，我唔知你當我係咩，我由細到大都當你係兄弟，你而家咁撚樣對我？上次CityU嗰條臭西畀綠帽我戴，你咁快唔記得喇？
 
嗱，牧子係雞，阿Yan係?模，所以佢地兩個都係雞，有錢就上得。我尋日上網搵咗你條女電話，喺百佳幫襯咗佢一Q，幾撚窄，幾撚過癮呀！而家我地算數，打個和，不拖不欠，你偷偷地笑咗我幾耐？我真係好撚憎你。」
 
我拎住個電話，手都震埋，眼淚就不自覺咁流落嚟。我媽自小就教我男兒有淚不輕彈，對上一次眼濕濕，已經係機場送別韓妹允雅，再對上一次，大概係我阿爺走嗰陣。
 
究竟係為野狼同牧子上床，定係為牧子可悲，或為砌咗阿Yan而感到對唔住兄弟而喊，我實在無從稽考。我從來唔介意牧子為生活去賣自己，因為佢只係好似飛砂一樣，遭風一吹，就不由自主咁飄蕩於半空。


 

 
但係，牧子喺唔知情嘅情況被好兄弟野狼搞咗，縱使浪子如我，乜撚嘢「受港大西化教育」，一時三刻，都好難接受。
 
野狼係我識嘅人入面，最狼嘅人，個名就係咁樣得嚟。有一次，我同佢一齊搭的士，個的士佬兜路，野狠就同的士佬初則口角，繼而動武，我撳都撳佢唔住。好彩嗰次走得快，先冇被人拉。再者，綠帽係佢嘅痛處，今次我唔小心觸動到佢嘅神經，仲有阿Yan喺隔離加鹽加醋，先令到佢咁樣報復我。
 
野狼又唔可以怪，牧子又唔可以怪，究竟我又可以怪邊個呢？
 
我氣上心頭，走去廚房，攬住咗我阿媽嘅肥手臂，好似細個唔見咗個爬兵玩具咁，喊到仆街。我突如其來嘅舉動嚇親我阿媽。
 
「邦邦，傻咗呀，你做咩喊呀？」我廿幾歲人，阿媽仲係叫緊我做「邦邦」。
 
「我唔識講……遲啲同你講，媽，我出街，打個電話先。」
 
我收聲，換件衫，笠件黑皮褸，就走咗出街，打電話畀牧子。
 


 

「尋日你去咗邊呀？你唔記得你約咗我架？我喺Raymond屋企，等咗你成個晏晝，我仲準備咗嘢送畀你架。」牧子把聲，我實在好耐冇聽過。
 
「冇，尋日有屋企有啲事，我返咗大陸探親戚……」我思緒極混亂，講咗個拙劣嘅大話。
 
「無啦啦返大陸？我唔信呀，你係咪有嘢瞞住我呀？」
 
「係，牧子，不如我地分開吓……」
 
初相識總係甜蜜美好，而分手嘅說話，往往換來死水般嘅寂靜。
 
「你係好女仔，但係我始終唔係長久嗰一種人，我唔想誤咗你啲時間。」
 
電話另一邊，傳來牧子嘅嗚咽：「原來你都係啲咁嘅人，你係咪睇我唔起？」
 
「唔係。」百感交集，我實在無力再解釋。


 

 
「咁，份禮物，你仲要唔要呀？」呢句說話，我永遠都記得。
 
一見到牧子，就諗起野狼對我嘅傷害，再加上我對佢嘅愛受之有愧，自私嘅我虛怯得冇面目再見呢個女仔，所以，我狠心咁講咗一句：「唔要喇。」
 
就咁樣，牧子就掛斷咗。
 
自從嗰次，我冇搵過野狼，佢都冇搵過我。我先知道，原來可以同你一路稱兄道弟嘅人，下一秒就可以同你形同陌路。細個成日喺紀念冊寫「友誼永固」，都只不過係鳩嗡。我有負於野狼在先，唔可以怪佢嘅衝動，只不過，我真係暫時都唔想搵佢。
 
我諗Raymond大概都知道咩事，佢夾喺中間，左右做人難，有時我見到佢，即刻諗起萬惡嘅御龍山淫亂派對，即刻唔知講咩好，所以，我同佢都疏遠咗。
 
牧子從來都唔知道，嗰日砌佢嘅客，係佢男朋友嘅好兄弟。我唔打算畀佢知道呢件咁醜惡嘅事，因為呢個惡果，係我一手造成，牧子全然無辜。所有嘅罪疚都歸於我，不應由牧子承擔。
 
自始之後，牧子就好似柴火一樣，被我狠狠咁熄滅，化為塵埃，在風中兜兜轉轉。
 


 

隔咗大約一星期，我上番Raymond阿爺屋企，一嚟想見吓牧子，二嚟想執番啲雜物。一上到去，人去樓空，只係見到Raymond阿爺張安樂椅前後搖晃。
 
我執執吓，見到房嘅一隅，放咗枝木結他；結他隔離，係白先勇嘅《寂寞的十七歲》，書入面夾住張紙，密麻麻寫滿音符，原來係結他譜。
 
結他譜背面寫住：
 
「 Marvin: 
 
係你最鍾意嘅The Scientist。隻歌我練咗好耐架喇！如果難聽，你唔好笑我呀。仲有，本書係我買畀你嘅紀念日禮物，一個月快樂呀陳納邦。
 
牧子」
 
諗起短髮嘅牧子，初見之時喺灣仔同我講：「錫，係留番畀男朋友架」，我頹然坐咗喺床上面，拎住個結他，一路哼起The Scientist，呆呆出神。
 
命運不斷來回往復，Wilson嘅女神兩遭同房玩弄，而我就永遠聽唔到身邊重要嘅人彈The Scientist。
 
“And we’re going back to the start……”
 
「陳納邦，香港人，二十三歲，文學士，二零一四年六月一日香港大學畢業----」
 
我拎起本《寂寞的十七歲》，使得短髮牧子呢番話，重新浮現喺腦海。跟住，我心中不由自主，接咗落去：
 
「惟二零一三年十月某日黃昏死於香港，屯門山景邨。」

自從野狼同牧子聯袂消失，我屋企嘅花灑就不斷漏水。二零一三年嘅今日，我媽為咗慳錢，依然堅持要用電熱水爐。花灑管流水潺潺，逼使我用膠桶，將漏出嘅熱水盛滿，然後照頭淋落去，免得凍死。與熱水相觸嘅四分一秒，我不斷幻想呢件事從來都冇發生過。但係，熱水往往流去企缸底，形成漩渦，將我捲入罪疚之中。
 
牧子。牧子。牧子。
 
兄弟。兄弟。兄弟。
 
不知何時開始，我嘅生命為背景音樂所羈絆。無論去到邊到，我都會塞住耳筒。根據電話統計，Coldplay嘅The Scientist已經播咗731次，跟隨其後嘅，分別係播咗535次嘅飛砂風中轉，同埋播咗490次嘅明知故犯。
 




因此如非必要，我都越嚟越少返港大。我都唔想留喺屋企做毒男，對住我哥個讀港大法律系，細我兩年嘅細佬。
 
我細佬叫Larcos，港大法律系四年級。雖然佢同我係同一個老母生，但係性格截然不同。如果我係浪漫主義嘅李白，佢一定係寫實主義嘅杜甫。細個親戚聚會，兩兄弟少不免會有比較；我飛揚跳脫，自然比沉穩嘅Larcos受歡迎。唔知係咪因為咁，Larcos為咗證明自己，就努力讀書，拔尖入咗港大讀法律。入大學之後，Larcos好似食咗瀨尿牛丸咁，人聰明咗，講嘢又大聲咗。
 
「哥，你搵到工未？」
 
「而家先十月咋喎，遲吓先算啦。」
 
「啲工就Deadline架喇，我啲朋友都報晒工咁濟，你仲係到日日對住個鍵盤寫寫寫，有咩好寫啫？」
 


 

我望住允雅寫畀我嘅備忘紙，寫住「Murakami Haruki」同韓文「小說家」，不屑咁講：「我係大文豪，你識條春咩。你讀Law威喇、叻喇，未畢業就有Magic Circle請你，個世界仲唔係你嘅？」
 
常言道「長兄為父」，老成嘅Larcos係我細佬，但係仲煩過中學捉人唔攝衫嘅訓導主任，成日催我搵工。Larcos摺得濟，被宿舍踢咗出嚟，返屋企住，生命窮得只剩下GPA，日日係Facebook上載Readings，話畀大家知佢讀緊書。
 
為此，我經常去樓下冰室，飲杯紅豆冰，食個菠蘿，寫作閱讀，打發時間。
 
食完茶餐，我望住吊扇轉呀轉，拎住電話掃呀掃，將杯中檸檬篤到無可再爛，然後第二日晏晝，又望住吊扇轉呀轉、轉呀轉、轉呀轉，再叫個常餐，將檸檬攪呀攪，篤呀篤，回到起點。
 
細個讀書，一堂入面，我會花一半時間望住天花板吊扇，總係驚佢會一嘢轟落嚟。調位坐喺吊扇下面，彷彿預告厄運嘅來臨，寄語生命嘅易逝。估唔到嘅係，今時今日只有喺呢間冰室鳩坐，望住吊扇轉動，我先可以將糾結嘅思緒鋪平，以三十幾蚊嘅茶餐，換來片刻嘅寧靜。喺通漲猛於虎嘅社會，我真係唔知道，三十幾蚊食屋企都煮到嘅嘢，究竟係抵定唔抵。
 


 

星期一。「常餐，雞翼米、凍檸茶少甜、多士烘底。」
 
星期二。「常餐，雞翼米、凍檸茶少甜、多士烘底。」
 
星期三。「常餐，雞翼米、凍檸茶少甜、多士烘底。」
 
星期四。「常餐，雞翼米、凍檸茶少甜、多士烘底。」
 
星期五。「常餐，雞翼米、凍檸茶少甜、多士烘底。」
 
我對食物要求好低，只要唔係太難食，我可以日日都食同一樣嘢。吃喝拉睡係人類本能，香港人特別喜歡替食物拍遺照，然後放上網分享；我經常有奇怪念頭，就係呢類人都會臨沖廁之前，幫自己篤屎影張相，只不過係唔好意思，先唔將篤屎放上網。
 
喺冰室坐得耐，食完個雞翼公同火腿奄列，我都會盡自己嘅本份，去報吓啲 Management Trainee嘅工，隨波逐流，穩穩陣陣大概都唔會浸死。
 
信和。What are your strength and your weakness。中銀。Academic Qualification。恆生。Past Working Experience。機管局。What makes you the best candidate for this position。新世界。What is your biggest achievement in life other than those achieved in college。馬會。Cumulative GPA。匯豐。Honours/Expected/Achieved。合和。Scholarships and professional qualification。地鐵。Do you have friends or relatives working in our company。太古。Extra-curricular Activities。


 

 
每填一張申請表，就好似細個去寺廟，硬幣扔龜首，一去冇回頭。一切都只不過係買個希望，同去馬會買張電腦飛冇分別。
 
斜陽映照，令冰室盡處嘅格仔窗框，閃閃亮亮，我諗起王家衛「花樣年華」入面嘅周慕雲。我以指當梳，好似周慕雲咁將頭髮梳理，深呼吸一口氣，同自己講，我要做小說家。
 
(소설가。Murakami Haruki。)
 
我要寫一個蕩氣迥腸嘅故事。我要出人頭地。我要人人都識我 。我打開Microsoft Word，半句鐘之後，左下角Word Count依然係零。的而且確，我並唔係想像力豐富嘅人，從不能靠想像力打飛機。所以 ──
 
為了取材，我必須溝女。
 
為了寫作，我必須溝女。
 
為了出人頭地，我必須溝女。
 


 

為了阿媽，我必須溝女。
 
星期六。「常餐，雞翼米、凍檸茶少甜、多士烘底。」常餐一遞埋嚟，我即刻感到極度違和，眼見凍檸茶變咗凍奶茶，多士亦都冇烘底。正待我要發作，含一啖茶，一嘢噴落去小二嗰到，霸氣屌柒佢落錯單嘅時候，呢位女郎，就好似球員準備入替一樣，喺邊場熱好身，劃個十字聖號，親吻草地，闖入咗我嘅奧脫福球場，換出咗牧子。

一抬頭，就見到女侍者嘅單眼皮，緊緊咁盯著我嘅內雙眼皮。
 
「唔好意思，我好似叫凍檸茶，唔係凍奶茶喎；件多士都冇烘底。」
 
女侍者二十出頭，皮膚不甚白皙，惟星目流盼，朱唇輕啟，蓄小馬尾，露出前額，完全唔似勞動人民；佢嘅氣質好似西多士嘅糖漿，瀉到一碟都係。美女侍者朱唇一開一合時，我望佢發怔，半句都聽唔入耳，頓然不覺自己塞住咗部耳聾機，播緊The Scientist。
 
「And I am going back to the start……」歌聲隨住我手指掃兩掃，戛然而止。
 



有人話過，受過傷嘅烏龜脫咗殼，就會變成會飛嘅四腳蛇，喺空中飛呀飛，飛到電熱水爐後面，收埋自己， 一旦見到意中人，就會爬上去佢胸口，任你點撥佢，佢都唔放手。只有四腳蛇厭倦，佢先會飛番入個殼到扮龜。
  
讀者看倌要知道，我係冇傷心期嘅浪子，冇路肩嘅屯門公路，女司機一個唔小心，就會撞埋山邊，香消玉殞。我經常慶幸我係男兒身，如果阿媽生少我四両肉，喺世俗道德塔利班嘅眼光之中，我諗我大概係人盡可夫嘅小淫娃。
 
「唔好意思呀靚仔，我幫你換過。」女侍者笑了，小眼睛像直線。
 
「靚仔？哦，唔緊要，你新嚟架？之前冇見過你嘅。」
 
「我係親戚介紹嚟幫吓手咋；其實，我冇點讚過人靚仔。」
 


 

「仲有呀，唔好成日塞住隻耳仔啦，聽吓我呢到播嘅歌啦，全部歌都係我揀架。」女侍者又笑了。我除下聽筒，先發覺冰室播緊王菲嘅《夢中人》。
 
縱使《倚天屠龍記》入面，殷素素講過「越好看的女人，越會騙人」，但係被美女盛讚，我心中不覺飄飄然，哪怕呢個不過係廉價嘅客套話，同「得閒飲茶」一樣，純粹都係講吓，唔會認真。
 
唔知點解，自從女侍者進入咗我生命，我老母終於肯買番條喉，整番好個花灑；亦因為咁，我就唔駛喺花灑管下面擺個桶，去盛載漏出嚟嘅熱水。熱水形成嘅漩渦，我亦都好耐冇見過。
 
第二日，我一如既往去冰室，叫常餐。但係女侍者冇返工，冰室亦都冇播王菲嘅歌。我坐咗成個下晝，用電腦寫咗蕩氣迥腸嘅短篇小說嘅開首，我不斷幻想女侍者嘅背景，嗯，佢應該係新移民少女，冇學歷，喺社會嘅最低層苦苦掙扎，一定好想用美色女人頭地；佢遇到港大畢業嘅男主角，然後呢，然後呢？我實在唔知呢個故事會唔會有結尾，因為，我今日見佢唔到。
 
第三日，我又撞到女侍者。佢幫我落單，我照舊叫咗個常餐，雞翼米、凍檸茶少甜、多士烘底。我坐咗喺到好耐，但係我除咗落單，我冇同過佢講嘢，因為我相信「人生若只如初見」，我唔想我嘅美好想像被破壞。
 


 

我而家同緊一個幻想中嘅女主角，一人分飾兩角，透過鍵盤談不存在嘅戀愛。我望住美女侍者嬌小玲瓏嘅身型，思緒就好似缺堤嘅潮水不斷打岸，使得手指擊打鍵盤，完全停唔到。
 
男主角叫阿邦，阿邦好寂寞，落完單之後鼓起勇氣問女侍者拎電話，然後呢，然後呢，然後佢地一見如故，打得火熱，好快就喺埋一齊。加甜、加甜、加甜。如果唔係篇小說冇人會睇。扑嘢要寫五百字。唔可以太露骨，如果唔係會得失讀者。意象意象意象。唔得，呢個小說太大路，會被其他小說淹沒。加多幾個角色。加多幾條感情線。唔可以太煽情，會失去文學性。咩係文學性？
 
我打吓打吓，一片迷惘，將個故事寫到曲折離奇，好似港產爛片咁，留咗幾萬條伏線，但係我功力有限，覆水難收，一時三刻寫唔到落去。我經常偷望女侍者取材，佢亦都禮貌地向我報以微笑，一定係諗呢條友搵唔到工，痴撚咗線，日日係到打躉。
 
第四日，女侍者又冇返工。我好失望，叫咗一個常餐，食一半，扔一半，開住部電腦，望住「Murakami Haruki」貼紙，完全寫唔到落去，超越村上春樹吖嗱，超越村上春樹吖嗱。
 
第五日，我再寫，越寫，就越覺我並唔係才氣縱橫嘅大文豪。所以，埋單嘅時候，我鼓起勇氣，講咗句：「你可唔可以畀你電話我？」
 
女侍者一揚眉，撥一撥頭髮，係褲袋拎咗部Samsung Note2出嚟，笑意盈盈咁講：「嗱，成部拎去。」
 
時間凝結，吊扇轉動。女侍者拿著Note 2，眼睛像新月，騷得入骨。

誓估唔到，我一表人材，「有賈寶玉七分俊俏」( 賈子，2014) 、「一米八嘅 A&F Model 身型」( 賈子，2014 )，去問喺冰室打工嘅妹妹仔拎電話，竟然乘興而去，敗興而歸。十六歲嗰一年，喺山林道麥當勞，厚住面皮，問隔離位個女仔拎電話，次日，佢已經喺華富村嘅下格床，吞吐緊我嘅玄鐵重劍。當日伊始，神功初成，縱橫江湖，未嘗敗績。

到我年紀漸長，古有賓尼迪斯作客魯營不敗，世稱「魯營不敗男」；今有港大Marvin哥，征戰老蘭，手執林寶堅尼，謂眾友曰：「俺為汝等取彼一女」，當下便上了黑皮褸，擒囡於舞池；須臾，Marvin哥抱醉娃回營 ，其酒尚溫。乃謂眾友曰：「何如？」眾拜伏於地曰：「公真乃『老蘭不敗男』也！」

女侍者將Note2遞畀我，笑得很甜。Note2喺我身前忘記了呼吸。我放低四十蚊，錢都唔駛找，推開門，不回頭，咬著牙，一直走，一直走，一直走。

「靚仔，你未找錢呀！」冰室大門一直打開，冰室老闆、隔離台茶客、收銀阿姐、女侍者，四個人，八隻眼，喺我背後冇離開過。但我冇擰過番轉頭，既然女侍者唔畀電話我，羞辱我，點解我要擰番轉頭？




「哥，你又落樓下寫埋啲垃圾？」一返到屋企，細佬方丈Larcos一路揭住佢本金剛經咁厚嘅Evidence，一路喃嘸。

「係呀，點呀，得唔得呀？」

「你得閒就讀吓書、搵吓工啦。做咩都三分鐘熱度，學結他、運動同讀書，乜都半途而廢。又成日話自己天才作家，寫咩咁巴閉？寫嘢搵到食咩？有用咩？」

「垃圾咸故囉，關你撚事咩，你好煩呀。」

「好心你溝少啲女啦，如果你將你溝女嘅精力嚟做嘢，成就一定高好多囉。」



 

Larcos根本唔明白，我苦心孤詣咁落樓下溝女，只不過係為咗取材；而寫作，係我人生最大嘅興趣同夢想。同死讀書嘅人講夢想，實無異於刻舟求劍、緣木求魚。

「除咗識溝女，你仲識啲乜？」Larcos又拎部電話出嚟，upload咗本間到花晒嘅Evidence上Instagram，將辛勤公告天下。

今次，我冇出聲反駁。

連女侍者都溝唔到，我嘅人生彷彿一無所有，係被人剝開咗殼嘅龜，無論個頭點樣縮，都避唔開世人嘅嘲弄。大學三年，多少寒窗、多少歲月，換來嘅竟然係畢業嘅迷惘同一堆Rejection Letter。我除咗寫小說，完全唔知自己可以做啲咩。所以，為了取材，我必須溝女。

次日，我上完堂，又拎住部Notebook係冰室，叫咗個常餐。我望住女侍者嘅彎低腰抹台，露出四分一寸黑色底褲邊，寫作嘅靈感好似滔滔江水，連綿不絕，將阿邦同女侍者嘅故事，由頭開始寫過，寫咗個世界級嘅開頭。



 

(故事嘅開首，女侍者喺冰室兼職，識咗港大三年級生阿邦。)

「見咗你咁耐，我都未知你叫咩名。」

「我嚟打三十蚊個鐘工，唔包被仔溝架。」女侍者嘅單眼皮小眼睛瞇成一線，雙手不斷撥弄佢嘅髮端。

我喺銀包拎張一百蚊出嚟，笑住同佢講：「錢吖嘛，嗱，拎去，然後同我講你叫咩名。」

「三十蚊個鐘，你要我受你氣呀？食屎啦你。」我呆一呆，幾乎唔相信女侍者竟然會叫我食屎。

「理得你，聽日同樣時間，我會再嚟。」我哄埋佢耳仔，細細聲咁講。

( 關於女主角的外貌：女侍者有一雙會跳舞的鳳眼。 )

第三日，我又叫咗個常餐；今日杯凍檸茶，比平時多咗兩塊檸檬。


 


( 女侍者叫咩名好呢？一定唔可以庸俗，否則會令讀者失去想像空間。)

「你是千堆雪，我是長街。」埋單嘅時候，我同女侍者咁講。

「你是食客，我是侍應，就係咁多，唔好咁厚面皮。」女侍者笑意嫣然，露出虎牙，說不出的嬌媚可愛。

「咁你話得畀我知，你叫咩名未？」

「好喇，唉，我叫阿予，給予個予，你又叫咩名？」終於，我知道咗佢個名。

(阿予。女主角就叫阿杼啦，一九九五年香港出世，十八歲。阿杼細阿邦四年，啱啱中學畢業，考完公開試，等去外國讀書，對港大生阿邦心存傾慕。性格就同阿予相反，斯斯文文唔風騷，平時鍾意睇書。人物背景大概諗好，情節就聽日先諗……)

第四日，我又叫咗個常餐；今日個雞翼米，比起平時多咗一隻雞翼。



 

「點解多咗隻雞翼嘅？」

「耶，問，食你就食啦，一陣老細知道，實鬧死我。」

「你真抵錫，係，你可唔可以畀你電話我？」

「我地而家咪日日見囉。」

「我係作家，我搵緊靈感。」

「我鍾意保持距離。」

「戴套咪保持距離囉。」面對阿予呢啲女，只須開門見山，一嘢轟落去。

「耶，食完好走喇你。」阿予咀角向上揚，一揚手，將鬢髮圈去耳背。


 


(阿杼今日請阿邦食常餐，冇收阿邦錢，濕鳩老闆知道咗，話要一係報警，一係放工留低喺廚房見佢。阿杼傻傻吓，真係放工留低。肥老闆除咗自己條褲，指住自己條短鳩，就講：「一係坐監，一係含撚，你揀啦！」阿杼唔想留案底，閉住氣，閃著淚光咁幫佢老闆口交。)

(屌，唔得，呢啲根本係AV情節，我堂堂大文豪，點會寫呢啲垃圾。)

第五日，我個常餐，多咗一條腸仔、兩隻雞翼；而杯凍檸茶，簡直落咗成個檸檬。

「今日轉咗Look嘅？」我問道。

「係呀，尋晚同條仔分咗手，所以唔開心，剪短咗頭髮。」阿予今日愁眉不展。

「原來你有男朋友。」阿予美人胚子，有男朋友，我一啲都唔覺得奇怪，「你個頭令我想起一個故人。」所謂「故人」，只不過係大約一個月唔夠嘅事。

「邊個？你老母？」



 

「從生命中消失咗嘅人，你唔好問。」

( 阿杼因為佢老闆件事，覺得為阿邦犧牲咗好多，所以更加對阿邦百般投入，務求喺阿邦身上提取同樣嘅愛。阿邦同我一樣，係浪子，最討厭被女人視為天秤，要求與投入相等嘅回報。)

( 阿邦只不過係阿杼一廂情願嘅許願池。 )

第六日，我將寫咗開頭嘅小說，印咗出嚟，諗住畀阿予睇，但係佢今日冇返工。

我取唔到材，對住鍵盤，望住吊扇，有七成時間諗起阿予，兩成時間，猜度牧子究竟仲有冇嬲我，而其餘嗰一成，竟然諗起喺英國屌賓妹嘅片段。

然後，我離開冰室，將疊小說丟咗落垃圾桶。

第七日。

「做咩尋日唔返工？」

「分手唔開心，唔想返工，出咗去，約咗個男仔飲嘢。我返唔返工，同你有咩關係？」

「我想取材；你唔係到，我寫唔到嘢。」

「你想我寫嘢，定係想同我上床？」

「如果屌西同屌感情相比，我比較喜歡屌感情。」

「屌感情？我聽都未聽過，被你笑死我喇。仲有呀，個個男人都係咁講架啦，唔通一嚟就話，拍拖就係為咗同你搞嘢咩？」

「是但啦，你要咁睇，我冇辦法；我只係想你取材，同埋令你開心，屌唔屌西都係其次。想取材係真，想屌西係真，想你開心更加係真。」想唔想阿予開心，我唔理得咁多，但係溝女溝得多，甜言蜜語就好似本能一樣，自動回帶，播晒出嚟。

阿予聽到我呢番話，不知何故，雙眼通紅。我幫阿予擦眼淚，同佢講：「今晚我等埋你收工，好唔好？」

阿予點點頭，小眼睛幾乎被淚水淹沒。眼淚快掉下之際，佢擰轉身，背心微微抽搐，以手拭淚，揮一揮衣袖，兩滴淚水飛咗去我對面嘅卡位。
 
分手對阿予嘅打擊應該唔細。吊扇吹亂短髮劉海，使阿予又用手將頭髮圈去耳背。
 
我又想起牧子。

有人話，寂寞嘅人打邊爐，最鍾意落肥牛，因為肥牛一淥就熟，易食就手。我帶阿予離開冰室嘅一日，冇寫到小說；而喺那一刻，究竟常餐有幾多隻雞翼、凍檸茶落咗幾多塊檸檬，已經不再重要。

今夜星光燦爛，我帶住阿予，離開傷心嘅華富村，去中環搭天星小輪，消失在都市的海洋。

月圓之下，渡輪之上，清風徐來，水波不興。
 
「你因咩事同條仔分手？」
 
「我尋日去條仔屋企，佢搞完嘢沖涼，我咪去玩佢部電腦囉。佢Facebook唔記得登出，搞到我都唔知玩緊佢Account。玩玩吓，有條MK妹彈咗出嚟，話：『好掛住老公豬』。」
 
「跟住呢？」
 



「我等佢出嚟，指住個Mon，喊住問佢呢啲係咩嘢嚟。佢話，同呢條女玩吓，唔係認真，最愛個個始終係我。」
 
「可能佢講得啱，如果唔係，一早飛咗你，等佢坐正。」
 
「耶，你痴線架，你同賤男人講埋啲嘢一樣嘅。我都知道喺Club識，冇好嘢架喇。」
 
「跟手又點？」
 
「我問佢，呢半年入面，試過幾多次偷食。賤佬喊住咁話，唔計呢個，仲有兩個。」
 


 

「屌，你條仔咁撚蠢嘅，如果係我，我一定唔認。我細佬讀Law，成日話one is Innocent until proven guilty[1]，又話咩要prove beyond reasonable doubt[2]，好煩架佢。」
 
「我嗰陣真係好心痛，好似要裂出嚟咁。一個口口聲聲話愛我嘅男人，竟可以對我咁樣做。」
 
「你條仔砌你砌得悶，咪想屌新洞囉。男人嘅嘢，你唔明架喇。」
 
「咁即係點呀，學你話齋，屌感情，定屌西呀？」
 
「屌完感情，總有一日想屌西架，咁而家屌你屌到悶，咪搵第二個囉，你明唔明男人諗咩嘢呀？好似打邊爐咁，你食清湯食得多，都想食吓隔離沙嗲啦。嘩，等陣，呢段好精警，等我用電話記低，用嚟做我本小說嘅對白。」
 


 

「Marvin，你真係好搞笑。你拍過幾多次拖？」
 
「大學嘅話，女就食過幾條，拍拖呢，唉，我都唔識計。來得快，去得快，唔小心傷害過一啲人，一啲人又傷害過我。你呢？未識我之前，你係一個點嘅人？」
 
「其實我今年考完DSE，想做一年嘢玩吓，下年再去澳洲讀書。我貪玩囉，好勝囉，之前拍過幾次拖，雖然我姣，但係我好專一，對男朋友好好架，哈哈。我唔想再信男人，我冇辦法認真再去愛人。」
 
「你呢個屌西，唔屌感情嘅小淫娃。」
                                                          
「耶，你好衰架，咁話人。你對上一次拍拖係幾時？我前日。」
 
「上個月，佢同你髮型同埋小動作都差唔多，但係佢白淨啲，同埋隻眼大啲。見到你，我就成日諗起佢。」
 
「我隻眼細細，單眼皮，淫蕩眼，先夠姣同多人鍾意。唔信，我哄埋啲，畀你睇吓，睇吓……哈哈」
 
「你哄咁埋，我驚我把持唔住，一嘢轟落去喎。」


 

 
「一嘢轟落去？」
 
於是，我一嘢怒轟佢嘅虎牙，渡輪引擎轟隆在轉，濕瀝的情感跳進海裡去，打碎了水中的月亮。
 
「不如，我地搵個靜啲嘅地方傾吓計？」阿予摟住我條頸，不作聲。我同佢嘅瞳仁，只有大概半隻雞翼尖嘅距離。
 
十二個雞翼米嘅日與夜，就令我同眼前呢個女仔，主動提出同我去爆房。我望住阿予嘅小眼睛，除咗佢初熟嘅肉體之外，驚覺一切都好陌生。我實在唔知道，究竟我係屌感情、屌肉體，定係屌緊自己強烈好勝心，就好似屌組媽Carol一樣。
 
「嗱，淨係傾計咋，我貪玩，但係我唔係咁隨便。你會唔會對我認真？」
 
「唔會，我只係想拍散拖，做散愛，取吓材，做愛情游擊炮兵。責任呢兩個字對我嚟講，太湮遠。但係，我真係幾鍾意你。」
 
「好啦，同你一齊，開心就好。」阿予語帶失望，然後給了我一個最甜蜜的吻。
 


 

今夜星光燦爛，陸客如蝗，我拖住阿予落船，離開尖沙咀碼頭，搭上欲望十一號街車，疾馳往金巴利道百佳主場。
 
一行到去金巴利道，正當我諗住直駛去百佳，阿予竟然拉咗我去諾士佛台嘅酒吧，兩個故事，一個開端。
 
「你一坐低到而家，拎個電話出嚟掃掃掃冇停過，你係咪好唔鍾意我呀陳納邦？」阿予酒量極淺，飲大兩杯已經唔係好得。
 
一坐喺呢間酒吧，不安感覺油然而生。大學時候，我最驚Presentation，每次present，我都要好似渣住救命草咁，要渣住枝筆，先至講到嘢。今手中無筆，唯有將電話不斷解鎖，分散注意力。
 
「唔係，但可唔可以唔好叫我全名。無論叫我全名，或想彈The Scientist畀我聽，都會遭逢不幸。鍾意嘅話，你可以叫我做邦邦、Marvin或者賈子。」
 
「Kai子？咩嚟架，邊個改架？」阿予又隊咗一杯Mojito。
 
「唔好問啦，呢一秒過咗去就係過咗，你同我都返唔到轉頭。」
 
「屌，問你又唔講，又喺到講佛偈，吔屎啦你！」跟手，醉到戇鳩鳩嘅阿予，一杯酒潑埋嚟，淋濕咗我阿媽送畀我嘅黑皮褸，仲行過嚟，係咁用指甲抓我。


 

 
「賤男人，呃鳩我，仆街！」阿予好似楊太咁歇斯底里，平時最肉疼衫褲嘅我，竟然無絲毫怪佢，眾目睽睽之下，攬實佢。
 
「施立毅你個仆街。呃鳩我！呃鳩我！講過唔算數！」
 
幾十對眼望住我同呢個醉娃糾纏，逼使我大力拉住佢去自己胸前。酒嘅微香混雜阿予嘅少女幽香，佢軟綿綿挨咗喺我巨胸之下，血氣方剛嘅我，感受到佢嘅酥軟。
 
極醜惡嘅午夜凌晨，我夾咗阿予去百佳。
 
「醉到咁，我地唔招呼架喎！過主啦！」百佳嘅阿姐盡忠職守，一見爛醉嘅阿予，即刻想趕我地出門口。
 
為咗阿予，我忍痛塞兩舊水畀阿姐。阿姐即刻好似國產凌凌漆入面嘅公安，變得極好招呼，仲提我記得中午十二點前交房。
                                                                                                    
阿予訓落床，不省人事，胸口如峰似巒，腰肢之間，無半分贅肉，好似伊甸園禁果。
 


 

我腰際毒蛇引誘不斷，於是，不可思議嘅事就發生咗。 [1] Innocent until proven guilty：刑事法概念。未被證明有罪前，即為清白。[2] prove beyond reasonable doubt：刑事法概念。控方須弄清所有疑點，方可使被告入罪。
正所謂酒醉三分醒，但而家飲多兩杯，阿予就被我輕易帶去爆房。究其原因，係因為佢人盡可夫，定係想報復前男友不忠，抑或真係鍾意我，我真係唔明白，亦唔理得咁多。我又唔想負責任，又想佢喜歡我，又想砌佢，一時三刻，內心矛盾，比龜頭充斥嘅血還要多。
 
常人睇小說往往要求代入感。中五暑假，我喺圖書館兼職，載滿廉價愛情小說嘅書車一推出，就會好似啱啱出爐嘅點心車一樣，遭食客團團圍住，被中女搶購一空，祭食客五臟六腑，伴中女夜來幽夢。我自命風流，到處留情，食盡中菲韓，睇《神雕俠侶》，以為自己係飛揚跳脫嘅楊過；但我而家坐喺床邊，面對不能動彈嘅阿予，纖腰輕摟，情思欲動，內心嘅軟弱，同玄鐵重劍嘅堅硬恰恰相反。醜陋嘅現實話我知，我只不過係假道學嘅尹志平。
 
所以，我決定拎部電話，構思小說情節，分散注意力，正是：關公下棋療右臂，Marvin著書抵淫邪。
 
(阿杼同阿邦去咗飲酒，然後阿邦乘人之危，帶咗酩酊大醉嘅阿杼去爆房。阿邦係好人，喺最危急嘅時候，著番條褲。阿杼爛醉如泥，不斷嘔吐。)
 



(於是，阿邦叫百佳嘅阿姐入嚟執房。阿姐係老夫少妻新移民，芳心寂寞，年輕守寡，見到俊俏嘅阿邦，竟然好似盤絲洞嘅蜘蛛精，一見唐僧，難忘醉人，引咗阿邦去百佳入面嘅員工房，做起愛上嚟。)
 
(啪啪啪，啪啪啪。阿邦年少氣盛，抵唔住誘惑，屌咗個冇手尾跟嘅阿姐。)
 
(嘩眾取寵？理得你。但係呢一部份實呃到好多Like。情節越曲折離奇，就越多人睇，一於咁話，就寫個世界級嘅甜故。)
               
我坐喺阿予隔離，寫吓寫吓，見到佢半截小蠻腰，忍唔住伸手就摸。我初時極為膽怯，但酒精上湧，雙手漸漸放肆，不斷喺佢腰間游走。大醉嘅阿予橫波低垂，雙眼無意識望住我，竟然捉住咗我褲頭，隔住牛仔褲揉搓我嘅要害。我感覺到自己玄鐵重劍遇熱膨脹，不得不鬆開皮帶。
 
驀地，阿予好似電影驅魔人一樣，坐咗起身，不斷鳩叫，口裡喃喃一種我不曾聽過嘅語言。曾經有一刻，我以為百佳張床，會好似電影入面一樣，升上天花板，或者阿予個頭會一百八十度擰過嚟，望住我笑。好彩，呢兩件咁不可思議嘅事都冇發生。
 

 

阿予捉住我個頭，用佢無辜嘅眼神望住我講：「施立毅，我真係好鍾意你。點解你要咁對我？」佢一嘢轟落嚟。阿予越用佢咀角武功馴服我，我就越乜柒都唔知道，只知玄鐵重劍被陰西磁場吸引，就快忍唔住出鞘。
 
玄鐵劍控制大腦，屌感情、屌肉體、楊過、尹志平，殊途同歸，都要屌西。
 
阿予只顧索吻，施展起同歸劍法，只攻不守，腳腳七注，全然不知我內心掙扎。
 
阿予喺呢一分鐘，舌頭轉動咗大約一百次，而我部電話，起碼喺我褲袋震動咗超過十次。萬梓良曾經講過，阻人地扑嘢，死咗會被人燒春袋。我鳩硬似鐵，好奇心驅使，不由自主睇吓邊個係咁打嚟，要受阿鼻地獄之苦。
 
一個不存在我電話簿內嘅號碼。
 

 

「喂，而家幾多點呀，仲打嚟。」我一嘢轟落去，屌柒呢個午夜凶鈴。
 
「Marvin，係我。」電話另一邊，傳來似曾相識嘅女聲。
 
「即係邊個呀？我做緊正經事，冇心機估你係乜水，講就講，唔講就收線。」
 
如果呢個係一把男聲，我一定會好似平時收到「猜猜我是誰」嘅強國騙子電話一樣，一嘢就cut佢線。勢估唔到，呢個微小嘅決定，竟然係故事嘅轉捩點。





推薦序

跟賈子相遇，自然不是在他故事內的情節，而是一些與國際關係研究的二三事，因為朋友是他的Mentor。然後，偶爾看到他Facebook的健身照，也聽他談過他的首作《港大七不思議食女事件》。

曾幾何時，我是屬於所謂「本地名校圈」的一群，自然也聽過一屬於名校圈內的風流逸事，對於DGS的情意結也曾在同儕間出現。留學赴美，美國校園從不以性為禁忌，更有解決性需要的指南供各宿生翻閱。

然而，賈子卻從這些風流逸事中，找到屬於自己的叙事風格，令人「劍拔弩張」的同時，借文字回味少年輕狂歲月的甜酸苦辣。

對於文章是甜是苦，留待看倌自行決定；內容是否屬實，我毫無發言權。那些歷練是因為受更多的不可思議的愛情衝擊，還是因為寫到深處的深情所啟發，這些留白，正是文字最吸引人的地方。


 


今天，賈子將自己的文字由虛擬轉為實體，甚至重寫早期自以為還屬幼嫩的章節，那份輕狂當中的執著，教我多麼熟悉又陌生，不禁嘆一句「年少多好」......

是為序。

沈旭暉
 
「點呀，阿媽打嚟都唔認得呀？其他女人叫你Marvin就認得，阿媽叫你Marvin就唔認得？」半夜三更，打嚟嘅，竟然係我老母。
 
飲大兩杯，兼見到阿予嘅年輕胴體，令我連老母都唔認得。
            
「我同Friend飲緊酒，一時唔知邊個呀。咁夜打嚟做咩？」我冇Save開阿媽電話，因為佢成日話上台好貴，用電話咭會平啲，所以佢每兩三個月就轉一次電話。成日轉電話好唔方便，但係我媽將畢生奉獻咗畀屋企，佢寧願死慳死抵，將最好嘅嘢留畀兩個仔，連影響到佢日常社交都在所不計。
                                                           
「你細佬而家訓咗喺瑪麗呀！唔好講咁多，即刻過嚟先講！」
 



「喂，我而家忙緊，有咩傷風感冒，返屋企先講啦。」我思考咗半秒，我諗Larcos唔係盲腸炎，就係小腸氣，應該死唔去，最多都係我阿媽大驚小怪。權衡輕重，砌咗阿予先係上算。
 
「你把口係咪咁撚賤呀！細佬而家流晒血，要通宵做手術，你即刻同我過嚟呀！」阿媽好激動，令我有錯覺，以為佢下一句就要講「屌你老母」。
 
為咗去除「自己老母屌自己老母」呢個悖論，我唯有像死狗一樣，應承咗我阿媽，仆去瑪麗醫院。
 春宵苦短，佳人如夢，可惜我唔係古時皇帝，不能貪戀美色，從不早朝；經此一役，我更加肯定，人生只不過喺煙波江上嘅一葉孤舟：我以為畀咗錢時鐘酒店，就可以屌盡每一分每一秒，點知，事情發展到呢個地步，真係被阿予講中，我地只不過係搵個靜啲嘅地方傾吓計。 如今母命難違，我接過慈禧太后聖旨，性慾盡去，情愫漸生，唯有幫阿予著番衫，蓋好被，將佢長長嘅眼睫毛，掃咗一次又一次。阿予睡得香甜，咀角微微向上揚， 定必發緊幸福嘅夢。                                 
我見佢半開半合嘅咀唇，就想一嘢轟落去，但係我冇咁做，因為咁樣會嘈醒佢，我真係唔想佢知道，一米八零、港大畢業、有賈寶玉七分俊俏嘅陳納邦大文豪，居然係強姦小龍女嘅尹志平。我好自私，唔想天真嘅阿予知道呢個真相，喺呢個星光燦爛嘅晚夜，廉價嘅時鐘酒店入面，一切都變得美好，因為喺阿予心中，我永遠係腳踏七色彩雲嘅行者孫悟空，拯救自己於情傷之中。阿予係好女仔，佢估中咗個開頭，醜陋嘅結局，佢唔需要知道。
 
我將阿予嘅短髮掃呀掃，將佢耳鬢嘅頭髮一次又一次撥去耳背，唔知點解，又諗番起牧子。我一路掃佢嘅頭髮，記憶徘徊於灣仔百佳、Raymond阿爺屋企、港大荷花池、華富邨下格床、御龍山同埋火炭划艇會；我記性太好，要記得嘅我永遠都會記得。我掃吓掃吓，猛然醒覺，好似阿予咁漂亮嘅女人，應該有童話故事嘅結尾，等高大靚仔專一嘅王子，駕住南瓜車嚟迎娶佢，而家佢跟住我，只會帶嚟不幸。所以，天快亮嘅時候，我知道我該走了，於是，我錫咗阿予一啖，就消失於空氣之中。
 


 

我一去到瑪麗醫院，就見到我阿媽坐咗喺醫院大堂。阿媽對眼肚，就嚟大過對眼，突然蒼老咗好多。
 
「細佬咩事入醫院？」我講完呢句，阿媽就攬住咗我，欲哭無淚，我先知道事態嚴重。
 
「細佬尋日半夜三更，無啦啦喺房大叫，我一入去佢間房，就見到佢渣住把較剪，成手都血。撞鬼，你知唔知佢做咩呀？」
 
「你唔講，我點知佢做咩呀？」
 
「你細佬呀，話自己包皮太長，要幫自己割包皮，話咩要割咗佢……」
 


 

「吓？屌！割咩呀？」
 
「……割咗佢法律之棒入面，最藏污納垢嘅地方。唉，都係我唔好，逼個仔讀書，而家讀到痴咗線呀你細佬！好彩冇記者嚟咋，我幾驚呀，唉……」我阿媽講完之後，又攬住我，終於，我廿幾歲人，第一次見我老母流淚。
 
「醫生話佢而家情緒正常番，你一陣去睇佢，唔好鬧佢呀，知唔知呀？你幾唔鍾意佢都好，佢始終都係你細佬。仲有呀，唔好話畀你老豆知呀，我唔想佢臨老爆血管呀。」
 
我捉住阿媽嘅肥手臂，一時語塞。呢件咁不可思議嘅事，仲誇張過小說情節，所以話，奇遇往往發生喺我身上。屋企嘅事往往困擾住我，由細到大，細佬做過幾多稀奇古怪嘅事，阿媽統統唔容許我講畀老豆知，廢事我老豆責怪佢。我夾喺中間，鬧又唔係，屌又唔係，有呢個細佬，真係家門不幸。佢LLB[1]未畢業，已經有國際律師行招手，點解仲要咁大壓力呢？
 
好唔容易先嚟到中午探病時間，我一入病房，就見到Larcos盯住醫院天花板，呆然無語。
 
「點解你要咁做？你係咪痴咗線？」一見到佢個撚樣，諗起我傷心嘅老母，就忍唔住屌柒佢，一嘢轟落去。
 
「冇，我見把較剪生晒鏽，想睇吓佢仲利唔利啫。」Larcos語氣極平靜，相較之下，痴線嘅，睇嚟係我。
 
「唉，你好好抖吓，讀唔讀到冇所謂，唔好畀自己咁大壓力。」我見佢痴得勻循，不欲再落井下石。


 

 
「創世紀話，上帝吩咐過，男子出世之後第八日，要行割禮，代表『永久之契約』，呢個係我讀Law and Religion學嘅，你垃圾BA仔，識條春咩。唉，哥，你一陣返華富，幫我拎本Evidence[2]過嚟，我要考試喇。
 
「喂，仲有借部電話嚟，而家冇書，我就影舊屎upload上網……」Larcos一時好正常，一時九唔搭八，我望住雙眼不斷流淚嘅阿媽，真係唔知點算好。
 
「好啦，你訓吓，我而家番去拎本Evidence畀你。」我唔再忍心睇落去，拍拍我媽肩膀，不回頭，轉身走。
 
中午陽光明媚，我去到瑪麗門口，見到花圃嘅菊花，憶起白先勇嘅《我們看菊花去》，又頓時諗起牧子、苦命嘅老母、痴線嘅細佬，心裡淒苦，不可言狀，眼淚掉下了一地。
 
忽然，我後腦一熱，冷不提防，竟然被人一嘢打咗落嚟…… [1] LLB：法學士(Bachelor of Laws)[2] Evidence：證據法。

轟人就試得多，被人轟真係冇咩點試過。我後腦一熱，金星亂冒，一陣目眩，登時拎轉面，正想好似三五成群入面嘅神仙B咁，大聲講「屌你老母邊個踢我」，見到一個妙齡女子，戴住口罩同黑超，個頭染到Taylor Swift咁，身型瘦削，車頭燈極尖。女郎雖似曾相識，但我真係唔知佢乜水。 「你痴撚線架？邊位呀？」縱受港大西化教育，呢個當口，我都顧不得男女風度。 「一夜夫妻百夜恩呀！你咁都唔認得我呀？我有今日，都係你搞成架。」女子除下口罩，露出好似喺東莞工廠啤出嚟嘅膠鼻樑，不是別人，正是喺划艇會碼頭，斷片之後，扑咗幾獲嘅?模阿Yan。阿Yan講完，攬住我，喊出嚟。 撇去淫亂派對當日我斷片嘅時間，我同阿Yan嘅相識，只有區區幾粒鐘。我一直都以為，我同阿Yan，只有陽具同埋陰道嘅關係，抽插、抽插、抽插、射精、射精、射精，冷震過後，再冇交集，好似城門河賽艇，各有各航線，永不相撞。 「喂，我都未喊，你喊乜春呀？」阿Yan用佢導彈頂住我，叫我又鳩硬心軟。 「嗰日同你搞完嘢，我話畀野狼知。佢嬲到仆街，之後我都冇見過佢。之後，我下面越嚟越痛，咪去睇醫生，點知醫生話我有梅毒病徵，轉介咗我去驗吓…… 「我走去驗，出到嚟，點知真係中咗招。我唔知究竟係你嗰日冇戴套，惹病被我，定係我出面啲男朋友，還是係野狼。你話我而家點算呀Marvin，點同屋企人講好呀，係呢，你下面有冇痕呀……」說罷，眼淚不斷滴落咖啡杯中。 聽罷，我碌鳩，好似我細個學游水，成日喺更衣室見到嗰個肥仔一樣，縮咗入春袋。尚未與野狼割席之時，我經常取笑佢因嫖妓過度而生性病；每當論到呢個話題，野狼總係好似《哈利波特》裡面嘅巫師一樣，怯於佛地魔嘅淫威，只以「那個人」(You-know-who)，或「那個不能說出名字的人」(He-who-must-not-be-named) 嚟稱呼呢個萬世魔王，做一隻自欺欺人嘅駝鳥，埋藏自己日漸潰爛嘅春袋落沙地，諱疾忌醫。 「痕呀，哈哈，過嚟幫老夫搲吓。」縱倒小半杯咖啡落地，但為保持浪子之霸氣，周瑜之氣度，我強裝鎮定，皮褸RedWing，談笑間，花柳灰飛煙滅。 「你係咪生上腦，傻咗呀？醫生話有得醫，但手尾好長，我而家去私影，大半份糧都拎咗去睇醫生，啱啱先畀咗兩千蚊藥費，都唔知生存嚟為咩，又唔敢俾阿媽知……」 我聽阿Yan講咗差唔多成粒鐘，全程神遊太虛，腦海一片空白，好似滯流喺赤道無風帶嘅木筏，上下求索而不得。我不斷幻想，好似老夫子咁，赤道之下，太陽照常升起，我將寫畀媽媽嘅遺書，放入玻璃樽，大力扔去海裡，對不起媽媽，我餓，但我吃不下…… 「Marvin，醒喇！」阿Yan眼神既奇怪，又可憐。 「祝你早日康復，冇咩事，我想走先。」我冇心理阿Yan，搭車就返屋企。 「Marvin，你尋日走咗去邊呀？等我仲以為你會乘人之危，點知你個人咁好，我真係冇睇錯人，過幾日我地去玩吖，傻豬豬……」我喺車到，見到阿予不斷text我，我心裡有愧，只能隨便敷衍過去。我好自私，只擔心自己安危，其他人對我點，我唔想理。 返到屋企，我將「梅毒病徵」同埋「Syphilis syndrome」，喺Google打咗大約五十次，由一無所知，變成半個梅毒專家。唔講唔覺，原來君王將相，諸如同治皇帝、亨利八世，抑或大文豪王爾德、波特萊爾、莫泊桑等等，都要背上一身風流孽債，我望住屋企嘅金魚游來游去，估唔到我陳納邦，都同佢地同一命運，真係與有榮焉。 有人話，尼采梅毒攻心，方有「上帝已死，一切皆成真理」之說；他日梅毒上腦，我應該可以將風流史集結成書，雖然不光彩咁離開呢個世界，但係我總用我嘅鍵盤，喺讀者嘅心掀起陣陣波瀾，留下生存嘅痕跡。 我喺金魚缸前，望緊喺到切橙畀我食嘅老母。阿媽雙鬢白髮驟多，我唔忍心叫佢去染，或者將今日嘅事講佢知。痴線嘅細佬，花柳嘅大佬，阿媽做咗成世好人，報應唔應該喺佢身上。 於是，我拎起電話，決定打畀一個好重要嘅人。

6. 試毒 老子有云：「禍兮福之所倚，福兮禍之所伏。」係咪中梅毒，又有咩好怕喎。令我同牧子分手嘅導火線，正係當日，浮木碼頭，酒入愁腸，誤砌阿Yan，今我打電話畀牧子嘅契機，又係阿Yan，真係成也蕭何，敗也蕭何。 「喂，我係麥可。」為燙平我內心嘅緊張，我講咗一個唔係咁好笑嘅笑話。 「阿邦？你打畀我咩事？呢排點呀，好耐冇聽你把聲喇。」牧子素來燕語鶯聲，但喺嗰一刻，聲音竟然有些許抖動。 「好耐冇見。有樣嘢，我想同你講，但係真係唔知點開口……」 「做咩唔開心呀？你講啦，我聽緊。」 「係咁嘅，其實分手嗰日，我冇返到大陸，反而去咗Raymond御龍山屋企開Party，飲大咗，同條新識嘅女搞咗嘢，我真係唔知自己做緊咩……」 我好友「屌聖」森爺教落，除非斷正，一定唔可以戇鳩鳩招認偷食。因為學讀Law嘅細佬話齋，One is innocent until proven guilty，若有證據，我死不足惜；但我受港大先進教育，打滾情場，食女無數，就好似冷戰時期嘅美國特工，就算被蘇聯佬嚴刑逼供，都會守口如瓶，決不洩密。 今忽歷巨變，人之將死，其言也善，喺呢個生死悠關嘅當口，我決定向牧子坦白。不過，可能出於面子，或者顧全牧子嘅感受，我並冇將野狼幫襯佢嘅故事，話畀佢知。 牧子冇出聲。電話聽筒，一片頹唐。 「我地都散咗啦，你仲同我講呢啲做咩？」                                                                                      「我細佬今日入咗醫院，我喺瑪麗門口撞番呢個女仔。佢同我講，話佢中咗梅毒，唔知邊個惹邊個…… 「牧子，聽日我地不如約出嚟，一齊去油麻地診所驗吓，睇吓有冇中招……」 「…………」 「哦，你想點就點啦。」牧子平靜得出奇，令我回想起，尚未分手之時，每逢意見不合，佢都會默不作聲。比起患梅毒，變尼采二世，牧子嘅死寂，令我更加不安。 「好啦，咁聽日晏晝十二點，油麻地地鐵站見。」 翌日下午，風雲變色，大雨滂沱。我喺油麻地地鐵站，撐一把雨傘，等待歸人，等待不知幸或不幸嘅結局。 腕錶之上，時針分針秒針相疊，牧子就好似同我初相識一樣，從後拍一拍我膊頭。牧子短髮及肩，嫵媚依舊；惟細看之下，穿著背心披肩嘅牧子，與上月相比，清減不少，鎖骨隆起，同佢纖巧嘅香肩，形成一雙乾涸湖泊。 「行喇。」牧子眼神倔強，語氣比秋雨還冷。 「好耐冇見，你呢排點呀？」我嘗試一路行去診所，一路打破寂靜。 「我搬咗去同契哥一齊住。幾百個Friend，得佢一個收留我。」講咁耐，佢正眼都冇望過我。 「契哥？」我心入面第二句，就係「唔撚係掛」。 「關唔關你事？」 「我好怕我地會有事，尋晚我成日喺到諗，渣住條啫，左睇右睇，冇訓過覺。上次御龍山單嘢，我真係唔想，對唔住。」 「算啦，過咗去。你呢排做緊咩？」我一扮死狗，牧子即刻心都軟埋，拍拍我肩膀。                                「我就畢業，寫緊本小說，當係自己嘅畢業論文。可能佢會好似《哈利波特》咁好賣，改拍電影，我做埋男主角，賺第一桶金，開電影公司，上市之後再集資，炒股炒樓，跟手再分拆上市，到時喇喎，淨係食股息呀，都食過世啦。」為了緩和心中嘅不安，我又喺到鳩嗡。 黑面嘅牧子，聽到呢到，忍俊不禁，然後就講：「你同以前一樣，咁鍾意周星馳同埋亂講野，冇變過。個故仔關於咩架？男女主角叫咩名呀？」 「男主角叫阿邦，同我一樣係港大生，係關於畢業嘅故事；女主角就叫阿杼……」想起阿予嘅小眼睛，我頓時失聲，竟然好像錯做事嘅小朋友一樣，有啲膽怯。阿予whatsapp咗我成朝，我都仲未覆佢機。 「點解叫呢個名咁撬口嘅？」牧子越講，就越變番以前嘅牧子。 「『杼』，木字邊做個予字，即係一個木，一個予，拼埋一齊，咪木予，木子，即係牧子囉。」將故事逆轉嘅一刻，我覺得我極有潛質去做小說家。 雲下雨，風正飄，傘子內，牧子笑。只要佢見到我，恨意就被風雨洗刷，旁人眼中，我地似係拍緊拖，多過去驗梅毒。 「係呢，點解你咁冷靜嘅？」我對牧子出奇嘅沉著，大惑不解。 「其實我自從同你分咗手之後，就冇再出嚟做喇；之後我做過身體檢查，好彩乜事都無。其實我想見吓你，陪吓你。」牧子一路講，一路食住支煙，將煙圈呼出，煙沒在雨中，語間似有無盡辛酸。 我望住牧子，心裡感動，不能再說些什麼。 行吓行吓，終於上到去一間免費驗性病機構，名為「關懷愛滋」。同牧子等電梯嘅時候，我總係覺得看更會驚嘆：「陰鳩公囉，咁後生就瀨嘢。」所以，我全程都冇望過佢。 一上到去，社工姐姐一見到我同牧子，眼神流露出半分謎樣嘅眼光。可能佢覺得，驗性病呢啲咁私人嘅事，好少男女朋友會一齊嚟驗。 「你地邊位驗？」 「我一個咋。」 「你一陣跟我入房，抽血，好快就知結果。」 我見到等候室入面，有幾個男人，都好似我一樣，猶如待決嘅死囚，個個年初四咁嘅樣。 「冇事嘅，一陣你出番嚟，我請你食雪糕。」牧子放低我對佢嘅背叛，好似我阿媽細個帶我去睇牙一樣，話要買雪糕氹番我。 等咗一陣，社工姐姐就我入房抽血。 社工姐姐問長問短，問我有冇嫖妓、有冇女朋友、有冇SP、點解嚟睇病、有冇出去一夜情。我過去一塌糊塗，連賓妹都屌過幾獲，如果有得驗，我想一次過驗埋伊波拉病毒。 「冇，不過呢排條啫有啲痕啫。」我談笑風生，差再未叫社工姐姐，過嚟幫手搲吓。 「好啦，你伸隻手出嚟，滴完血，如果張試紙有一條線，就有事，如果有兩條線，就冇事架喇，好快就知道結果。」 我依佢所言，抽血驗身。我雙眼望實張試紙，時針分針秒針，頓然停止。我諗起阿媽同細佬，兄生性病弟倍感高興；仲有出面憂心如焚嘅牧子，冰室嘅阿予，未完成嘅小說，壯志未酬，就星落五丈原，竟一時緊張得說不出話來。

試紙轉呀轉，思緒光怪陸離。
 
試紙轉呀轉。令我憶起中學青蔥歲月，與隔離班女同學偷嘗禁果：我思想比晚清留美幼童更開放，係心口有個淫字，後腦剃去長辮嘅小清兵。
 
當年，每逢初戀女友嘅經期遲遲不來，我總會陪住佢，喺後樓梯驗孕。年少無知，我曾經諗過，一旦有大肚，毀咗人地大好前途，就唯有喺華富邨最高層，一躍而下。
 
究竟呢個暗藏嘅自殘傾向，究竟同Larcos自割包皮有冇關係？思緒行雲流水，任意所至，揮舞獨孤九劍，社工姐姐頓變風清揚。爸爸！爸爸！唔好唔要我！
 



試紙轉呀轉。大學數載，為謀稻粱，我花咗大量時間去誤人子弟。女溝越多，花費日大，補習愈多，天道循環。每每補完習，經過馬會，我總會被吸咗入去，然後像扶乩一樣，二郎神齊天大聖關二哥上身，喺六合彩飛上鳩畫，去買未知嘅希望。
                                                  
金銀雙色嘅十蚊銀，唔係用嚟買六合彩，而係買對社會嘅無聲吶喊，同埋攪珠之前嘅美好幻想：每一次，我都會天真咁以為，我會一注獨吞九千萬，結束頹唐嘅生活，令我無須為前途而擔憂。每次上網查攪珠結果，我都好似迎接喺馬槽入面，迎接耶穌降生嘅牧羊人一樣咁欣喜，莊！莊！莊！莊！莊！買定離手！
 
買六合彩、我細佬、驗孕、驗性病，隨住窗外嘅雨水，淅瀝淅瀝咁拍打我嘅腦門，直到我記憶嘅盡頭 ---- 就係華富嘅下隔床，只有兩歲幾嘅我，瞪開雙眼，只見父母對著我笑意盎然。
 
鏡頭再轉。約莫五、六歲嘅我，坐咗喺隔離屋姐姐嘅黑絲大脾。望住姐姐，我眼神有異樣興奮：佢嘅相貌，如今思之，面目模糊，但係我永遠記得，我摸住黑絲大脾，就立誓要好似宮本武藏一樣，他日長大，要用玄鐵重劍遊歷天下，做個屌感情嘅劍客。點知，故事結尾，武藏酒醉，誤食毒雞，中道崩殂，貽笑大方。
 
山中方七日，世上已千年。思緒碰撞之際，試紙上出現了兩條直線。
 


 

「嗱，結果就出咗架喇，你咩事都冇，但係以後呢，就唔好再濫交喇。」社工姐姐克盡本份，對我淳淳善誘。
 
「唔該你，我會架喇！」
 
我有如重獲新生，立刻離開房間，去搵喺出面等緊我嘅牧子。
 
「點呀？有冇事呀？」
 
「落到樓下先講。」我拉住牧子，離開咗關懷愛滋。
 


 

「社工話我中咗招。」油麻地街上，我心情興奮，諗住搞吓氣氛，講咗個大話。
 
「吓？點解會咁架？有冇得醫呀？」牧子一聽，手都震埋，一嘢就攬住咗我。佢雙手緊緊抓緊我嘅後肩，將個頭埋咗落我膊頭。
 
「喂，唔好喊住，嚇吓你咋，我咩事都冇。」
 
牧子一聽，一拳怒轟落我個肚。好彩我腹肌護體，淨係受咗皮肉之傷。
 
「好好玩呀？又呃我？呢個第幾次呀？」牧子推開我，擰轉身就走。佢用手輕抹眼角，令我想起上次我同佢分手，心中歉疚無限。
 
我追上去，喺油麻地街角，拉住牧子，同佢糾纏。
 
「不如我地由頭嚟過？」身為浪子，我真係唔能夠相信，呢句對白，竟然會係我講出口。
 
以往嘅我，分咗手就係分咗手，入土嘅感情，只能憑弔，永遠存活在記憶之中。我不會揭開棺木，看看屌死咗嘅感情，手手腳腳仲有邊一忽未腐爛，或者痴心妄想，感情會化作倩女幽魂嘅小倩，嚟同我港大寧采臣重修舊好。


 

 
今命懸一線，牧子依然對我關懷備至，我就知道，我應該要聽媽媽的話，好好珍惜呢個女仔。最不可思議嘅係，我竟然有衝動同牧子結婚。我好膽怯，我驚再遇唔到一個，好似牧子咁愛我嘅女仔。
 
「陳納邦，我唔知你邊句真，邊句假，你放過我，唔好再搞我啦好唔好呀？」
 
「呢個世界唔係圍住你轉架！咩嘢由頭嚟過呀？ 有啲嘢冇得返轉頭架！」
 
「你俾我返企呀，唔好掂我呀！」
 
牧子越講，就越歇斯底里。唔知點解，呢排我遇到嘅女人，都係情緒咁唔穩定，牧子如是、阿予如是，甚至連倫敦酒店房嘅楊太，亦都如是。
 
「喂，你聽我講……」我大喝一聲，然後用我強壯嘅臂彎，將牧子一抱入懷。
 
為咗氹番牧子，我又講咗一番蕩然迥腸嘅大話。
 


 

「呢個月入面，我寫緊一本小說。個女主角嘅名叫阿杼，即係你個名拼埋一齊。我每日喺鍵盤打字，個腦就諗起你。我越寫，就越覺得同書中嘅女仔談緊戀愛。
 
「本身嘅構思，係阿邦要拋棄阿杼，但係我冇咁寫，因為我唔捨得。現實入面，我已經錯咗一次，我唔想喺我建構嘅世界，都再錯多一次。
 
「我就嚟畢業，對前途毫無頭緒，唯有喺鍵盤之前先搵到救贖，我一直都以為，我鍾意嘅係阿杼，係寫小說，係蕩氣迥腸，上下求索嘅故事。但係我今日先知，我擺脫唔到你。我唔想再寫喇，不如我地由頭嚟過？」之後，我深深咁吸咗一口氣。
 
呢個「不如我地由頭嚟過」，比之前嗰個更有力，更沉重。牧子淨係識攬住我，只係不斷點頭，久久不能言語。我攬住牧子，短髮幽香，隨雨而來，令我諗起小說嘅劇情，同埋給予我靈感寫小說嘅阿予。
 
呢本小說，究竟係為自己、為牧子、定係為阿予而寫，我一時一樣，真係全然不知。
                                                                                                                   
「好似係我擺脫唔到你……」牧子破涕為笑，成為咗世上最幸福嘅女人。
 
我拖住牧子，行吓行吓，喺油麻地街角，經過一間快要執笠嘅VCD鋪。VCD鋪入面，播緊齊秦嘅「大約在冬季」，我聽得出神，牧子望住我，大惑不解。
 
然後，我拖住牧子去到櫃員機，提光戶口所有嘅錢，同佢講：「我想你同我去一個地方。」


 

 
「同你一齊，去邊都得，你開心就得喇。」呢個似曾相識嘅對白，使我不禁諗起阿予。
 
油麻地天空放晴，我拖住牧子，袋住漲卜卜嘅銀包，又回到最初嘅起點。

「三點即刻落船，靚仔，買船飛呢便……」上環信德中心，中年落魄小混混為咗兩餐，不斷兜搭我買飛。
 
我幫襯大叔買咗兩張去澳門嘅船飛，收埋一張喺褲袋，擰轉頭同牧子講：「個阿叔話好多大陸佬過澳門賭錢，啲船爆晒，所以我淨係買得一張飛。如果我有多一張船飛，你……」
 
「你會唔會同我一齊走呀？」牧子瞇著眼，笑吟吟咁接咗落去。
 
我大喜過望，錫咗佢額頭一啖，獎勵佢嘅善解人意。
 



「會呀，行啦，大導演、大文豪。」佢就拖咗我隻手，上咗船，駛進幸福嘅海洋。
 
對上一次過澳門，我只不過得幾歲，當時仲有快達船呢回事。廿年之後，快達船下層地毯嘅霉霉爛爛，同埋船上嘅老虎機，我到而家仲記憶猶新。
 
「歡迎各位乘搭噴射飛航，我地嘅目的地，係澳門外港客運碼頭……」
 
「做咩咁好興致，無啦啦帶我去澳門？」牧子小鳥依人，挨起我膊頭問道。
 
「澳門係故事嘅起點。」搭唔慣船嘅我，鬼拍後尾枕，暈吓暈吓，一時講錯說話。
 


 

「吓？你澳門出世架咩？」
 
「唔係。我老豆喺澳門過嚟，成日講番以前澳門嘅嘢，所以我想帶你去睇吓，順手逃離呢個城市。」
 
(再逃離不斷打畀我嘅阿予。)
 
好彩我老豆生得我才思敏捷，有賈寶玉七分俊俏之餘，還有三國賈詡嘅智計，不致於將當日喺諾士佛台，Raymond同野狼所講嘅「澳門桑拿Grad Trip」向牧子透露半句。
 
澳門，關愛基金，牧子，野狼，阿Yan，阿予，花柳，牧子，澳門。呢短短個零月發生嘅事，彷彿被噴射船嘅劇烈搖晃，一次過喺腦海倒晒出嚟。
 


 

我輕掃牧子嘅短髮，驚覺人生就好似玩大富翁一樣，我一擇骰，抽中「細佬誤割包皮」呢張機會咭，就帶同故人牧子，回到澳門呢個起點。摸住冇咗幾舊水嘅荷包，我好希望賭王會著到大富翁阿伯咁，喺碼頭畀番兩舊水我。
 
「澳門對你嚟講，有咩咁特別？」牧子嘅問題，將我拉番去現實。
 
「我對上一次去澳門，仲讀緊幼稚園，因為一提起澳門呢兩個字，我阿媽就會好唔開心，塊面黑足幾日……」
 
「點解嘅？有咩故仔聽？」
 
「一陣去到，我就話你知。畀個袋我，我想嘔……」
 
牧子連忙將嘔吐袋打開，放喺我前面，拎紙巾出嚟，將我咀角嘅白沬抹去。
 
「唔該晒你，你對我真係好。」我挨喺牧子身邊，噴射船上下抖動，彷彿去嘅唔係澳門，係去極東蓬萊仙山。
 
窗外煙雨迷濛，雨點忽化作子彈，打破玻璃，喺我身邊擦過。


 

 
我張開眼，只見阿予同葡萄牙航海家麥哲倫，喺甲板上膛。
 
「Atirar com rifle！Atirar com rifle！轟落去！轟落去！」麥哲倫以葡文同廣東話吆喝，命令阿予射穿我呢個負心漢。
 
突然之間，賓妹喺暗處撲出嚟，撲倒咗麥哲倫，令到佢枝火槍走火，轟中咗自己；但係阿予嘅子彈劃破長空，中正我額頭。彌留之時，牧子同賓妹伴屍啼哭，我口中喃喃自語：「渡輪引擎轟隆在轉，濕瀝的情感跳進海裡去，打碎了水中的月亮。」
 
濕瀝的情感……
 
濕瀝的情感……
 
濕瀝的情感……
 
濕瀝的情感……
 


 

我又醒了。
 
「你啱啱發夢，係咁雨雨雨，傻咗呀？未見過落雨呀？」牧子一邊摸我嘅額頭，一邊安慰我。
 
「冇咩，尋日知道要見你，緊張得濟，冇訓過覺嘛……」諗起阿予，我又唯有敷衍過去。
 
落船之後，我幾經辛苦，終於同牧子截到部的士，徑往白鴿巢公園駛去。
 
白鴿巢公園榕樹參天。去到門口，買咗包龍鬚糖，一路食住，我就一路同牧子講：「呢個公園，我想嚟好耐架喇。馬禮遜都葬喺呢到，嗱，你睇吓個門口，李小龍當年套『精武門』都喺到拍，一腳踢爛咗『華人與狗不得內進』嘅牌』。」
 
「唔係搭幾百蚊船，就係嚟睇個墓，食龍鬚糖呀嘛？嗱，我今晚唔會同你過夜，過夜都唔會同你搞嘢，費時你太易得到我，當我係鍾無豔呀。」牧子雖口裡說不，但係依經拎起紙巾，幫我抹咀邊龍鬚糖嘅粉。
 
「想同你扑嘢，就唔搭船，直接帶你去百佳算啦。我而家個人唔同咗，屌感情，唔屌西架喇。」
 
於是，我就帶住牧子，一路往公園深處走去，一路講咗個蕩氣迴腸嘅故事佢聽。


 

 
西洋鬼帝國寂寞餘暉，葡萄牙最後殖民地，不曾投降予西班牙人嘅「天主聖名之城」。一個鐘之後，短髮牧子，會因為呢個梳打埠故事，喺逝水如斯嘅生命，永遠記得呢一個比瑪嘉烈葡撻還要甜嘅澳葡秋午。
「啱啱你喺船上面話，嚟到白鴿巢，就有故仔聽，仲唔快啲話我知？」
 
「史詩式故事結尾，就喺呢個公園完結。你想聽個開頭先，定係結局先？」
 
「如果係幸福嘅故事，請你將結局話畀我知先；但如果呢個故事係悲劇，你講咗個頭就得，唔駛將個尾講埋落去。」
 
「咁我地嘅將來呢？駛唔駛將我地嘅尾講埋落去？」
 



「講故就講故啦，你係浪子，可唔可以唔好講將來呀？我而家搭咗幾百蚊船，淨係想聽故仔。」
 
「咁你畀個鍵盤我，我而家寫個幸福嘅結尾畀阿邦同阿杼 ---- 即係我同你 ---- 等佢地永遠咁係埋一齊。」
 
「你學人講永遠？憑咩？」
 
「好啦，我講。從前有個十七歲嘅澳門男仔，如果我有賈寶玉七分俊俏，將我減去四分，就係呢個男仔嘅相貌。一九六六年冬天，澳門發咗一件大事。」
 
「咩事呀？」
 


 

「開槍呀！死人呀！」
 
「無啦啦喺人地耳邊叫，嚇死人咩！」
 
「好啦，唔玩啦，正經啲先。當年氹仔坊眾學校要起校舍，但係葡國佬搞咗好耐，都未批准學校動工。之後，學校唔理政府，直接就起棚架。於是，建築工人就同警察發生咗衝突。呢件看似無關痛癢嘅小事，竟然係另一個歷史嘅開端，愛情故事嘅濫觴，奇遇嘅嘢，往往發生喺我身上……」
 
「你身上？如果你畢業，可以試吓做DJ，你把口咁叻。跟住呢？」
 
「唔喺我身上，一時口快，講錯咗。之後，澳門人日日去澳督府示威，直到十二月三號，終於同警察發生咗大規模衝突……
 


 

「呢個史詩式故事嘅男主角，叫德仔，十七歲，一米七三，有賈寶玉三分俊俏。一九六六年十二月三號，受大陸文革風潮影響嘅德仔，因為澳門罷工、罷市、罷課嘅關係，遊手好閒，去咗噴水池『反殖反帝』，實情就係睇熱鬧。
 
「當年嘅噴水池呢個位置，有一個葡國將軍嘅銅像，叫做美士基打。澳門美副將大馬路就係以佢嚟命名。當年澳門仲未有咁多自由行，係一個好寧靜嘅殖民地城市……」
 
「等陣，點解你知咁多澳門嘢嘅？係咪真人真事？」
 
「如果你問作家，呢個故係咪真人真事，佢一定會答你：『情感都是真實的』。然後，銅像威風凜凜，作拔刀狀，我睇過啲相，好有霸氣。議事亭前地，黑壓壓擠滿咗葡國兵，其中有啲係華人士兵，同示威者相對伺。」
 
「跟住呢？打交末？」
 
「德仔喺示威嘅早幾日，先同班紅衛兵，批鬥完個葡國官，逼佢跪喺地下，大聲讀毛語錄。十二月三號呢一日，德仔喺議事亭前地親眼睇住，示威者用貨車綁住美士基打銅像，當咗佢係侯賽恩像咁，拉咗落地下。德仔聽人講，個銅像被人推咗落葡京對出個海，以後都搵唔番。」
 
「銅像倒下之後，德仔喺地下執到舊石，躲起個高大嘅示威者後面，一儲氣，大叫一聲『屌你老母』，一嘢就轟落去葡國兵個頭到，正中紅心。
 
「示威者喺羊群心理驅使之下，不斷向葡兵扔石。德仔扔得好高興，突然間，佢見到身邊，有位妙齡女同志，約莫十六七歲年紀，長直髮大眼睛。大眼妹好面善，好似係德仔屋企隔離番工嘅工廠妹。」


 

 
「德仔此時此刻，方驚覺吾道不孤。跟住，故事嘅小高潮就嚟緊。咳咳咳……等陣，等我飲啖水先。」
 
「跟住呢？文呢？唔好再吊我癮啦好嘛？」
 
「好啦，錫啖我，我就繼續講。」

「Mu…ah！」
 
「乖喇。大眼妹高聳嘅胸脯，隨住佢扔石嘅韻律跌蕩，令德仔完全停晒手，如入迷霧。忽然間，一聲槍響，打碎咗德仔嘅春夢。德仔擰轉頭，見佢身前高佬，咽喉中槍，一陣痙攣，就拎住本毛語錄去見馬克思。
 
「天真嘅德仔，一直以為葡兵最多都係衰咸濕，摸吓閏女屎忽，唔會泯滅人性，射殺平民。點知，當年嘅葡兵，大多數喺非洲打完仗，殺人多過德仔打飛機。德仔瞇起近視眼，見唔到有人，淨係見到一枝枝西洋槍管。」
 
「葡國佬做咩學埋共產黨啲嘢？」
 



「究竟係葡國佬學共產黨，定係調番轉，我真係唔明白。德仔企喺到，拎住本毛語錄，兩隻腳好似打咗樁咁，一時郁唔到。第二聲槍響，德仔褲檔一濕，彷似被蚊咬咗一啖，然後手心一熱，轉眼一望，原來係身邊嘅大眼妹。大眼妹掉低本毛語錄，拖住自己隻手，好似『阿甘正傳』入面嘅湯漢斯咁，轉身就跑。」
 
「Run Forrest？浪漫得嚟，又幾搞笑吖，你唔好同我講，德仔跑跑吓入咗大學隊，跟住去打越戰呀？」
 
「睇故唔好駁故，聽我講埋先。大眼妹拖住德仔係咁跑，當時槍林彈雨，水炮步槍裝甲車，好似打仗咁。佢地兩個一直跑，跑到去板樟堂嘅某鋪頭門口，同中國人老闆講：『西洋鬼開槍殺人呀，可唔可以入嚟避一陣呀？』
 
「點知，個老闆驚驚青青，大聲咁講：『收咗鋪喇！唔招呼呀！』，德仔同個女仔又跪又求，個老闆先肯開閘，畀佢地坐喺樓梯避風頭。
 
「咁衰嘅個老闆？大家都係中國人，包容吓啦。」
 


 

「老闆雖然流中國人嘅血，但係受葡式教育，主張個人主義，思想前衛，你同佢講包容，你識條春咩。」
 
「之後又點呀？」
 
「德仔當年十七歲，第一次見到死人，提早體會到鏡花水月，人間五十年，不過滄海一粟。德仔坐喺樓梯默哀，好想喊，但係唔知點解，眼淚掛喺眼尾，久不掉落。忽然間，大眼妹話：『你……可唔可以放開手？』，原來，德仔全程都同大眼妹十指緊扣；到底德仔有心定係無意，要返去一九六六年先知。」
 
「大眼妹隻眼大啲，定係我隻眼大啲？」
 
「幾十年喇，大眼妹都變阿婆啦。德仔放開手之後，突然聽到大眼妹格格嬌笑：『你嚇到瀨尿呀？』德仔一望，見到佢條黑色布褲褲管，濕咗一大片。起初，德仔覺得好奇怪，明明自己仲係好急尿，心念一轉，今次仆街喇，摸吓右邊大脾，驚覺自己少咗忽肉。
 


 

「大眼妹好驚，即刻搵老闆求救。老闆一知道咗德仔流血，就話：『好走喇，唔好死喺我呢到呀！整污糟晒啲地方！去鏡湖去山頂啦！』。」
 
「咩係鏡湖同山頂？個老闆真係好仆街呀！」
 
「即係澳門嘅兩間醫院。大眼妹一咬牙，冇求過個老闆，望一望出面，喺冇咁多警察嘅時候，拖住德仔，拐吓撞吓，經大三巴牌坊賣手信嗰條街，諗住去鏡湖。豈知，緊張嘅時刻又嚟喇！」
 
「講你就講啦，唔好講吓停吓好嘛？」
 
「佢地兩個經過大三巴腳嘅時候，有成班葡兵操緊落嚟！原來當時大炮台係葡兵營，一知噴水池出事，立時增兵平亂。德仔同大眼妹喺被葡兵發覺之前，即刻兜路行，經過個教堂，就去到鏡湖。鏡湖嗰日好似旺角咁多人呀！」
 
「如果我係佢，我都會陪你一齊走……」
 
「送到德仔去鏡湖之後，大眼妹話：『我要返屋企喇，我阿媽一定好擔心我。』跟手，德仔喺大眼妹耳邊，低聲講咗自己個名。
 
「德仔捉住大眼妹隻手，就問：『我地會唔會再見？』


 

 
「大眼妹話：『我屋企好嚴架，我係偷走出嚟，唔得喇，好夜喇，我真係要走喇。有緣嘅話，下星期日，單眼佬前面見啦。』未趕及問咩係『單眼佬』，大眼妹就好似殖民地美好歲月一樣，消失得無影無蹤。」
 
「講你就講，唔好加咁多修辭好唔好……」
 
「呢排寫開小說，職業病。起初頭十幾年，德仔仲記得呢個女仔嘅樣。但係日子一耐，德仔淨係記得，一九六六年十二月三號，下午五點鐘，有一個大眼妹拖住佢，由噴水池跑到去鏡湖醫院，救咗佢一命。可惜嘅係，不論德仔幾努力去回憶，永恆嘅始終係時間，德仔記唔到呢個女仔嘅樣。喂，做咩打人？」
 
「你咁樣同劇透我有咩分別？劇透死全家呀。仲有，我啱啱先講過，如果呢個故事係悲劇結尾，你唔駛再同我講埋落去咩？」
 
「點解你一定要Happy ending？我真係望唔透……好啦，唔理你，我繼續講。
 
「好彩，步槍子彈剛好擦過德仔胯下。德仔只受皮外之傷，如果佢有七寸巨龍，你嘅命運將會改寫。」
 
「唔通……？」
 


 

「係呀，繼續估啦。德仔出院之後，諗咗好耐單眼佬究竟係咩嘢，佢望住受傷嘅大脾內側，玩弄佢嘅傷口，一時諗唔透。的確，就算喺有得上網嘅今時今日，你喺Google打『獨眼』，出到嚟個答案竟然係『夏侯惇』同埋『伊達政宗』，試問，只得十七歲嘅德仔，讀書唔多，入世未深，又點知單眼佬係邊個呢？」
 
「日本戰國同三國人物？即係想點呀？」
 
「翌日，德仔終於忍唔住，向德仔老豆請教：『喂，老豆，知唔知邊個係單眼佬？』，德仔老豆『屌』咗一聲，大聲轟落去：『咁你都唔知，點做澳門人呀？你拎你銀包啲銀紙出嚟，就有答案喇！』」
 
「德仔一面狐疑，拎起銀包，喺張十蚊紙入面，見到傳說中嘅單眼佬。德仔老豆一路食住橙，一路就話：『單眼佬，咪葡國鬼李白，賈……賈咩呢？呀！叫賈梅士呀，寫詩好叻架嘛！白鴿巢仲有個賈梅士像呀！』德仔聽完，開心到攬住咗德仔老豆，呢次亦都係佢地兩父子唯一一次擁抱。」
 
「星期日，德仔下午十二點就著住單吊西，喺賈梅士像下面等。佢等咗一個下晝，點知大眼妹都係冇嚟。」
 
「做咩德仔咁蠢，唔問大眼妹拎電話？」
 
「你估係而家咩？以前澳門申請部電話好貴架。第二個星期日，大眼妹都係冇嚟。第三個星期日，德仔照樣去等，終於等到大眼妹。」
 
「大眼妹一見到德仔，就好高興咁話：『唔好意思呀，我阿媽知道我嗰日暴動出咗去，關咗我喺屋企好耐。我讀聖羅撒架，你呢？』德仔心裡說不出嘅高興，就話：『我冇讀書好耐喇，不如我地去永樂睇戲，去劉德記食個辣魚包吖？』」


 

 
「之後，德仔就帶咗大眼妹去睇戲，食咗個佢一世都記得嘅辣魚包。
 
「德仔同大眼妹拍咗半年拖，至於有冇啪啪啪，我就真係唔知道。好可惜嘅係，大眼妹好快就要去美國讀書，而德仔亦都要過香港搵食，佢地咁樣，就分開咗。
 
「起初，大眼妹仲有密密寫信畀德仔，點知時間一耐，大眼妹寄嘅信，字數越嚟越少，次數越嚟越疏。德仔同大眼妹，隔咗個越戰同文革嘅太平洋。佢地嘅距離，就好似尼克遜同埋毛澤東咁遠，一次乒乓外交嘅邂逅，啪啪啪啪，就無疾而終。」
 
「冇嗱？唉，好慘。點解你知道澳門咁多嘢？邊個係德仔？」
 
「德仔，就係我老豆，大眼妹應該唔係我阿媽。」
 
「吓？你又知嘅？佢同你講架？咁樣啱啱喺油麻地嘅『大約在冬季』呢？」
 
「一年班開學日，我阿媽同我老豆鬧交，話要扔晒個賤女人啲信同埋老豆啲日記。呢次係我第一次見雙親鬧交，我永遠都記得。」
 


 

「嗰陣我一年級，冬季來嘅男生特別聰明，我趁住我老母鬧我老豆，早慧咁偷偷睇晒大眼妹啲信同埋老豆啲日記。日記到講，老豆為咗紀念大眼妹，將我同細佬個葡文名改咗做『Senado』同埋『Largo』，你知唔知點解呀？」
 
「我點知呀？開估啦。」
 
「議事亭前地，即係噴水池，係大眼妹同老豆相遇嘅地方，葡文係『Largo do Senado』：Largo係解Square，即係廣場；而Senado解Senate，即係議事嘅地方……你話我阿媽係咪嬲嬲豬喇。大個咗之後，我同細佬都因為咁，改咗英文名，費事我媽唔開心。
 
「嗰日之前，我老豆日日哼齊秦嘅『大約在冬季』，呢隻歌，亦都係我人生第一隻識唱嘅歌。
 
「你問我何幾歸故里，我也輕聲地問自己，不是在此時，不知在何時，我想大約會是在冬季.......
 
「識你之前，我曾愛上一個韓國交流生，同佢發生咗段朝露般嘅感情，體會到離別嘅黯然銷魂。之前我唔明德仔點解咁仲掛住大眼妹，而家我就明喇。不過，我會好似德仔咁，將大眼妹擺喺床下低，然後專一愛惜佢老婆，我老母。
 
「仲有呀，大眼妹話，葡國習俗，只要帶意中人去賈梅士像前面，錫佢額頭一啖，就會得到《葡國魂》嘅祝福，永遠咁喺埋一齊。我上網搵過呢段說話，雖然完全搵唔到根據，但係，我真係好想帶你嚟，講個蕩氣迥腸嘅故仔你聽，睇吓大眼妹有冇鳩嗡，同埋等你一世都記得我。」
 
「大文豪，都唔知你邊句真，邊句假，兜咁大個圈，就係為咗氹我？賈梅士翻生都唔夠你嚟喇！你就叫賈子啦！」
 
白鴿巢秋風悉悉作響，短髮牧子於賈梅士像前，於最好的黃昏，提高腳尖，向賈子額頭，送上最真誠的吻，將澳葡年代的傷離別，相忘於江湖之中。

身為食女無數嘅浪子，自從玄鐵重劍初出鞘始，我從來唔駛去為女人做啲咩嘢，討佢地歡喜。今時今日，男人自貶身價，為「女神」俯首當兵，我更深痛惡絕。唯一嘅例外，大概喺大學二年級嗰年，韓妹允雅要返泡菜國，我一時動情，親手為佢做咗個相架，一次咁多，絕無下次。
 
舊愛蜜色女曾經批評過我嘅懶惰，話我從來唔為佢付出。其實，我只問唔係懶惰嘅人，否則都不能以極度規律嘅生活，鍛鍊成六舊腹肌。平時，我好憎人批評我懶惰，干涉我嘅生活：當三姑六婆將做緊ibank、AO嘅仔捧出嚟，再指桑罵槐，將我不明嘅前路，歸咎於我嘅飽食終日，無所用心，我都會黑面，然後暗暗講句「你識條春咩！」榕樹樹影斑駁，我拖住牧子，回憶蜜色女嘅責難，我可以挺起胸膛咁講，我唔係懶，只不過係愛佢唔夠深。
 
我兜咗咁大個圈，從油麻地帶咗牧子去白鴿巢，從二零十三年帶咗佢返一九六六年，從淪為匪區嘅香港，帶佢返去西洋鬼話事嘅澳門，將上代人嘅羈絆，帶畀牧子，氹到佢好似剛出世嘅鴨仔，勉力張開眼，只見到我呢隻偶爾降落地嘅雀仔，就跟實我唔走。牧子的確係好女仔，令我不由得低飛，為佢做咁多事，簡直不可思議，六四冇死人，袁木最誠實，Marvin好專一。
 
牧子挽住我手，將德仔同大眼妹嘅逃亡路線，好似行孫中山事蹟徑一樣，行咗一次。
 



我地行到去手信街斜路，忽見一極熟悉嘅女仔，向我走過嚟。
 
「Hey! 阿仔, how are you?」來者一雙鳳眼，熱褲拖鞋，A&F女神頭，露出半條幼腰，不是別人，正是我大學第一個女友組媽Carol。佢嘅A&F香水味，令我彷如置身中環畢打街，使組媽Carol同蜜色女嘅淫亂畫面，又湧上心頭。
 
Carol冇見一排，風騷依然，一見到我，立時推開身邊男伴，張開雙手，C Cup突出，一嘢就想攬埋嚟，渾然忘記我嘅寡情薄倖。受西化教育嘅我，他鄉遇故知，正欲張Carol一抱入懷，只見Carol忽然退後半步，彷彿見到洪水猛獸，講咗聲「Oh, Marvin, we will talk later!」之後，與其男伴落荒而逃，忙忙似喪家之犬，急急如漏網之魚。
 
我回頭，只見牧子嘅眼神，比寒冰掌還要冷，眼神透射出寒冰真氣，又推甩兩件。
 
「條女邊個嚟架？講英文嘅？做咩唔講廣東話？」牧子三個問題，連珠爆發，妒意熾熱，好比剛出爐嘅牛肉乾。
 


 

「我入大學嘅組媽，之前同佢拍過拖。」
 
「講晒英文咁，一定係有錢女啦。」
 
「係呀，佢中學讀DGS，住禮頓山，畢咗業都唔駛做，佢條仔好似仲送咗部GTR畀佢做生日禮物，聽講佢下年諗住去英國讀Master……」我一路講，一路將組媽Carol放上網嘅身家如數家珍，向牧子說明離開Marvin嘅下場，比離開阿仙奴，更加幸福美滿。
 
「佢識投胎啫，有咩咁叻。如果我出身有佢咁好，一定叻過佢。」牧子堅定嘅眼神，無比倔強。
 
我一來唔想牧子再問我同組媽Carol嘅過去，二來不欲佢想起謀稻粱覓恩客嘅回憶，我隨手拎起身邊嘅試食牛肉乾，咬喺口裡，一嘢塞落去牧子個口，再咬咗佢蘋果肌一啖，弄得牧子滿臉油，夕陽之下，牧子嬌嗔：「你整到我成臉都係油，會搞到我生暗瘡架！」，卻越挨越埋，將頭埋藏咗我嘅胸肌裡。
 


 

當晚，我同牧子搵咗間酒店過夜。澳門酒店房咁貴，唔少得嘅當然係啪啪啪，溫馨甜蜜，不在話下。呢個劫後餘生嘅澳門之旅，雖然只有兩日一夜，但時序橫跨幾十年，盛載住兩父子嘅回憶，幸運嘅係牧子，不幸嘅係大眼妹。如果可以選擇，我會係呢到完咗個故事佢，將記憶結冰，令我同牧子永遠幸福快樂咁生活去。
 
但世事豈能盡如人意，鍵盤裡嘅陳納邦越立體，現實世界裡嘅我，面對超載嘅回憶，人事嘅羈絆，人就越脆弱，情感比玻璃易碎，但我必須將呢個故事講落去，因為，呢個係《港大七不思議食女事件》，故事嘅開頭，我已經開宗明義講咗：「大學讀三年，女食咗七件」，聰明的你，數數手指，必知後事如何，我亦不欲立時拆穿。
 
旅行就像呢個世界所有嘅關係，總有終結嘅一日。悲世界如此狹小又逃回。一返到香港，面對畢業嘅困局，痴線嘅細佬，家族嘅擔子放喺我肩上。拍拖甜蜜事，話絮休題。萬惡金錢，殘酷現實，令到我地破鏡重圓嘅關係，又再激起千尺浪。
 
「其實，你可唔可以唔好同你契哥一齊住？」常言道，「認真你就輸了」，我對牧子可能動咗真心，有一日，心頭火起，竟然叫佢唔好住喺契哥到。
 
身為浪子同受西化教育，當年對到女朋友為兩餐做援交一笑置之，今時今日，竟然接受唔到佢同契哥共處一室，我越嚟越拖泥帶水，完全唔似一個浪子。
 
「唔住呢到，可以住邊呀？唔通返屋企對住老豆，畀佢打咩？」牧子極有道理，我一時都唔夠講。
 
「你同我一齊，打多兩份工，我地搵間劏房住。」覆水難收，呢句說話，好似小石投入湖中，激起水花，竟然比人還要高。
 
我從來都以為自己踢緊波，係華富邨莫耶斯，換出嘅球員唔可以再換入；但畢竟呢個係美麗誤會，原來我一路都打緊籃球，換走嘅囡囡，會因為現實巨輪，喺場邊伺機換入，將離奇建築於荒謬之上。
迪士尼童話電影方程式，永遠係王子歷盡滄桑，先同公主係埋一齊，再喺片尾由旁白讀出「and they lived happily after」，仙福永享，壽與天齊。王子既屌感情又屌肉體，對公主嘅感情，永遠唔會過期，又有萬世一系嘅皇權，毋須為交租而煩惱。
 
為住屋問題而鬧交嘅呢一剎那，我望住盒小魚仙Lego，不禁猜度電影完結之後，王子到底有冇因為小魚仙不再係美人魚而移情別戀， 或者王子落難，要去花園街賣假Lego搵兩餐。
 
霍去病年十八而敗匈奴，我今二十三，僅靠微薄之私補糊口，仰賴老母定時救濟。牧子缺錢，投靠契哥，我無可奈何，方明白常以「邦少」自居，餐搵餐食餐餐清，既係自我欺騙，又係自我救贖。呢一點，同我細佬近排沉醉喺佢幻想世界，左手同右手打官司，係完全冇分別。
 
有一刻，我將自己抽離，駭然發覺呢個係典型沉船故事：女主角為世所逼，不幸作娼，男主角多情種子，欲救諸火坑。但轉念一想，想起牧子對我嘅種種，我總感到無比愧疚。所以，我決定跟隨我感覺做事，做個屌感情嘅武士，打個錯嘅電話，畀一個錯誤嘅人。
 



「喂，阿予，你呢排點？」我骨格精奇，六舊腹肌，玄鐵重劍，有賈寶玉七分俊俏，係天生食軟飯嘅材料。為咗搵錢，我必須打畀阿予。
 
「Marvin，好耐冇聽你把聲喇，電話又唔聽，機又唔覆，你係咪唔掛住我喇？施立毅真係好衰，你記唔記得佢呀，上個月同我分手嗰個ex呀，我早幾日係Sogo門口，見到佢拖住個短髮妹，我真係好唔開心呀。冰室嗰到，我冇做喇，你呢排有咩搞呀？」
 
 
一諗起牧子同我舊情復熾，阿予呢個問題，就好似我細個背住女友喺ICQ溝女，網上囡囡問我「你有冇女朋友呀」一樣咁難答。
 
「冇呀，我呢排睇緊紅樓夢，為本小說取吓材嘛。你呢？」我又講咗個大話，本小說我已經好耐冇寫，上次寫到去阿邦同阿妤爆房不成，屌咗百佳阿姐。紅樓夢，我一頁都冇睇過。我更加唔會對佢提起牧子。
 
「我呢排準備緊Ielts呀，我下年要過澳洲讀書吖嘛。我唔想再見到施立毅呢個仆街，你陪吓我啦。」


 

 
「Ielts？我得架！」打蛇隨棍上，我三寸不爛之舌，輕易說服阿予搵我補Ielts。至於嗰個施唔知乜，我完全冇放到喺心上。
 
世事就係咁荒謬。一個喺冰室打工嘅女仔，竟然係有錢女，請得郁不才在下幫佢補Ielts。不過，當年蜜色女住畢架山，都係打四十蚊一個鐘嘅兼職，我就知世事無奇不有。當初我為咗阿予，日日去冰室食同一個餐，見多佢幾面，去到故事嘅結尾，於百佳炮房，我先發覺我並唔係佢嘅白馬王子，我瀟灑揚長而去，又因現實兩字，兜兜轉轉，返回阿予身邊。
 
我根據阿予畀我嘅地址，喺冷雨紛飛嘅七點鐘，摸咗上阿予北角城市花園大宅。當初阿予約我晚上七點，雖有一刻感到奇怪，但荷包乾塘，我就冇諗咁多。如今憶起，方豁然開朗。
 
一上到去，就見到久違嘅阿予。佢之前剪短咗嘅頭髮，又生番唔少出嚟。阿予雖美，但七分落魄，三分憔悴，一副病容。佢白Tee入面嘅上圍，細咗半個Cup，我望住佢瞇著小眼睛，一面幸福咁望住我，真係我見猶憐，有半秒忘記咗牧子，同葡國魂嘅傳說。
 
受西化教育，我當然同阿予嚟個愛的抱抱，然後同佢行離玄關，逕往餐檯，諗住補習。點知，餐檯之上，滿漢全席，魚蝦蟹一應俱全。


 

 
「咦，原來你有客上嚟食飯，咁不如我等你食埋飯先補…」
 
說時遲那時快，身後一美婦人從廚房步出，約莫四十歲上下，同阿予一樣，有一雙會跳舞的鳳眼，身裁苗條，氣度雍容，同山大老母相比，真係既生瑜、何生亮。
 
「你就係Marvin喇？好靚仔喎，嚟，坐低先，食個飯，再幫阿女補習。」美婦人原來係阿予老母，怪唔知有幾分相似。佢對住我，流晒口水，彷彿就要將我擒住，嚟一個「女前目犯」。
 
「Marvin住華富架，喺我做嘢嗰到識，好叻架，讀港大，中英文都得，仲識寫小說添呀。」阿予對我流露出仰慕嘅眼神，講到我好似衛斯理咁，精通多國語言，受過嚴格的中國武術訓練。
 
「住華富咁近，就多啲上嚟坐吓，食吓飯啦，嚟啦，啲嘢食都凍喇。」阿予老母急欲將佢個女sell畀我，令我想起《金瓶梅》入面嘅王婆，阿予就係淫賤潘金蓮，而我陳納邦，當然係狀貌魁梧、眠花宿柳嘅西門慶。官人，我要呀！
 
九大筤香氣撲鼻，我恨自己冇帶銀針試毒，睇吓飯菜入面，有冇落春藥。席間阿予老母不斷勸食，招呼周到，我咬住半舊鮑魚，見到阿予情深款款咁望住我，誤入鴻門宴，心諗，做乜鳩？
老母曾經同我講過，要捉老鼠，必先喺老鼠籠前，置麵包為餌，一塊兩塊三塊。老鼠嚐過甜頭，戒心盡去，終必上釣，被老母以滾水活活淥死。
                                                         
阿予老母獻上多汁鮑魚，似笑非笑咁勸我添飯。喺屋企食慣粗茶淡飯嘅我，縱恐其中有詐，但方今人為刀俎，我為魚肉，作客城市花園，困於美色酒食，唯有見步行步，食咗先講。
 
正當我啜住鮑魚，幻想阿予老母喺飯菜中落春藥，叫我一夜淫母女，徹晚硬如槍，阿予老母將隻雞脾，一嘢轟埋嚟我個碗到，笑瞇瞇咁講：「嗱，一陣食完飯，坐吓，再同阿女入去玩電腦，唔好咁快走呀。」我唯唯諾諾，將雞脾勉強放喺如山般高嘅白飯之上，免得佢掉落嚟。
 
阿予年紀尚小，又係美人胚子，理應追求者眾，因此我完全唔明白，點解佢老母要美國莊園主上身，將個女好似黑奴一樣，賣畀我呢個住華富邨嘅西部牛仔。
 



我同阿予雖曖昧過，但已事過境遷，更談不上情愫。阿予老母彷彿視我如乘龍快婿，對我極度恭敬。出身寒門，我從來都未上過女友屋企見家長；喺竹門對竹門嘅中國社會，我唔寄望會有伯母雞脾食，可以同阿囡入房玩電腦。我咬住雞脾，心存三分感激，七分邪念，不如娶咗阿予一了百了，等佢老母兩腳一伸，北角城市花園大宅便歸我所有，走一條脂粉鋪出嚟嘅捷徑。
 
咁牧子點算？諗起家庭同前路，諗起楊太送畀我嘅Burberry乾濕褸，諗起不勞而獲嘅引誘，我忽爾郎心如鐵，拋棄糟糠嘅念頭喺心中掠過一瞬。
 
「食飽喇？你地入房慢慢玩吓電腦。我而家落去跑步先。」一個轉身，阿予老母非常識做，已經換好晒衫，一副跑渣打馬拉松咁嘅樣，準備避席，落街跑步。
 
孤男寡女共處一室，阿予嘅小眼睛洋溢住幸福，一顰一笑，又有同佢年紀唔相稱嘅妖媚。
 
「咁……我地入房補習啦。」我將袋中嘅Ielts筆記拎出嚟，將淫心收起，帶住阿予就入房。
 


 

我一坐低，遊目四顧，見到房入面，有幅重慶森林電影海報，仲擺滿阿予同埋一個年輕男人嘅合照。該男子年紀比我大，約莫三十上下，若非佢提早發福，胖如董卓，論五官輪廓，倒算得上眉清目秀。相片入面嘅阿予，同而家相比，更見身裁飽滿，同相中男子如膠似漆。
 
阿予見我不斷打量四周，一咬牙，竟然叙述起佢嘅過去：「呢個咪係我成日同你提起嗰個施立毅囉，之前我喺同學聚會唱K識佢，係我好朋友介紹嚟識，城大畢業，我朋友話佢好好仔架。」
 
 
有一點，我感到極不自然，但飯氣攻心，腦筋遲頓，就畀阿予繼續講落去：「我諗我呢一世都唔會再咁樣鍾意一個人。只要見到佢，畀佢食我煮嘅公仔面，我就好開心。我從來都冇要求佢對我做啲咩嘢，我淨係要佢陪我，一心一意鍾意我就夠。我好想忘記呢個人，我真係好辛苦。」
 
我見佢講得傷心，忍唔住搭住佢膊頭安慰吓佢：「咁不如丟晒啲相佢啦，篤眼篤鼻。」
 
「呢張相，係阿毅同我一齊去山頂睇日出嘅。感情既然都冇咗，我地兩個人之間淨低嘅嘢，都變得無關痛癢啦。掉唔掉，又有咩關係呢？


 

 
「早幾日我先喺街撞到佢，又要扮冇事，又要扮鎮定，你知唔知呀，其實我內心震晒架喇。」講完，阿予就順勢挨咗落我心口。
 
「佢條新女呀，你知唔知呀，好撚醜樣呀！好溝唔溝，溝著個豬西糯米雞呀！」阿予越講越激動，平時佢雖然唔算斯文，但未至於當住我面講粗口。睇嚟佢應該真係好憎呢個女人。
 
「佢溝我嗰陣，當我如珠如寶，有咩一定即刻應機。一齊耐咗，佢就成日人間蒸發，連最後上線時間都收埋。佢喺蘭桂芳拖住第二條女，畀我撞到正一正呀！」阿予講到激動處，將我精心準備嘅ielts筆記，一嘢轟落床角嘅Hello Kitty公仔到。
 
「喂，你上次唔係話踢爆咗佢上網溝女咩？」我一時驚醒，指出當中矛盾。
 
「我唔理呀！總知佢呃我呀！呃我呀！呃鳩我呀！ 」一講起呢個姓施嘅，阿予就扯火，同我當初喺冰室識佢，成部電話畀咗我嘅嬌媚女侍者，判若兩人。
 
「Marvin，我覺得你真係好有才華，又唔會乘人之危。不如……你同我一齊吖？我知你都係鍾意我架。」語罷，阿予就好似當年Elaine一樣，騎咗上我大脾，成為咗我玄鐵重劍上嘅一塊生魚肉。
 
我同阿予喺冰室相知嘅片段，同埋早幾日白鴿巢嘅故事，於腦海一閃而過。阿予兩手環抱我頸項，我望住佢起伏嘅心口，嬌美嘅臉孔，雙手不知不覺摸住佢纖腰肢。窗外海景之下，天星小輪緩緩往對岸駛去，冷雨之中，與城市花園大宅之中嘅鴻門夜宴，形成強烈對比。
阿予雙唇豐滿迷人，粉頸肌膚滑膩，擒喺我重劍之上，做隔世潘金蓮，同我呢個風流輕俊子賈寶玉Crossover西門慶，顛鸞倒鳳，惡鬥幾場。
 
「等陣，等我開啲音樂先……」阿予擰轉身，打開Macbook Air，播起王菲嘅《夢中人》起嚟。
 
「嗰日喺百佳飲醉酒，你咁乖冇搞我，好啦，不如我地重頭嚟過……」阿予雙眼同我雙眼相距咫尺，嘟起咀唇，彌漫少女香味，我雙手開始不規矩，放咗喺佢幼滑大脾之上。
 
寂寞空房之內，阿予又將雙唇挪移咗一毫米，欲向我襲擊，做我嘅造夢者，為我造一個挑燈嚐嫩鮑嘅私樓春夢，做一晚城市花園大宅嘅駙馬爺。
 



哪怕只係一晚都好。
 
驀地，Iphone聲響，春夢倏盡。《夢中人》鈴聲，反倒驚醒夢外嘅才子佳人，箇中荒謬處，堪比莊周夢蝶，而呢個形上學嘅問題，因為我只係補Ielts非哲學，因此我唔打算解釋畀阿予知。
 
「喂，Marvin，你係邊呀？我整咗朱古力畀你食，聽日見吖好唔好？」聽筒嘅另一端，傳來牧子溫柔嘅聲音。身為食女無數嘅浪子，天才橫溢嘅大小說家，我當然波瀾不驚：「我幫細路女補緊習呀，遲啲搵你吖。」
 
「哦，咁好啦。」牧子聽完我把聲，喜孜孜咁就收線。
 
阿予摟住我，不經意咁問我，究竟係邊打嚟。我係小說家，講大話最在行。我隨口敷衍，話係老母打畀我，將我有女朋友嘅殘酷事實隱瞞過去。
 


 

「好啦，我地又由頭嚟過……」阿予閉上眼睛，待我一嘢轟落去。
 
不如我地由頭嚟過……
 
不如我地由頭嚟過……
 
不如我地由頭嚟過……
 
除咗諗起嚟耀輝同何寶榮，阿予呢句巧合嘅對白，好似穿心釘咁，狠狠轟咗我良心幾吓，令我諗起當日驗完梅毒，喺油麻地對牧子講過，一番蕩氣迥腸嘅說話。
 


 

我好似擺脫唔到你……
 
我好似擺脫唔到你……
我好似擺脫唔到你……
 
我一直都以為，小說入面，阿邦對住阿杼，口口聲聲嘅「我愛你」，係由我雙手打出嚟，係屌感情嘅果實。然而，經過阿予今晚嘅引誘，我先知道每一句「我愛你」，統統都係用我碌鳩打出嚟。面對撒旦製造嘅金錢同狐狸精，我係軟弱嘅伯多祿，三次不認女友，所謂「屌感情」，都不及屌新洞嘅誘惑。
 
「唔係咁好嘅……不如你落番嚟先，我同你練Oral啦今日。」短短半秒，我參透咗人生，推番阿予落嚟，要佢正正經經咁練Oral。
 
「點解你對我一啲興趣都冇？我真係咁差咩？」阿予咬著唇，一臉不忿。
 
我抵住誘惑，勉強幫阿予補埋堂英文，未等佢老母跑完馬拉松，急急腳就走，免得順手屌埋佢老母。走嘅時候，我喺英皇道，拎住得來不易嘅幾舊水，風雨雖冷，但我內心卻熾熱無比，仿佛我為牧子，做咗一件極好嘅小事。
 
但係，返到屋企，我由一個地獄，去到第二個地獄。
 


 

Larcos剪咗自己包皮後，就無返過學，日日喺開住電腦，係屋企玩「逆轉裁判」[1]，沉醉喺遊戲世界嘅法庭爭辯，以為自己係大狀主角成步堂龍一。
 
「細佬，你而家好返啲，有冇諗過返番學呀？」我見佢時而清醒，時而失常，竟然慰問起佢上嚟。
 
「異議あり[2]！返學係冇用嘅，教授日日上堂對住筆記照讀，我不如喺屋企打吓機，上吓維基唔好？」Larcos對住個Mon，正眼都冇望過我一眼。
                    
「你又話要做律師？」
 
「律師呢條路，我Year2嗰陣已經塵埃落定，你識條春咩。做人最緊要，就係將思維逆轉過嚟，咁問題就迎刃而解喇！」Larcos對答如流，但我聽得一頭霧水。
 
我同Larcos討論前途之際，老母便秘完，喺廁所走番出嚟，見到我，大驚，講咗句：「唔好煩住細佬打官司先！邦邦，入嚟廚房，阿媽有嘢同你講！」語罷，老母就拉我入廚房，掩埋門，喺我耳邊，講咗呢個荒謬家庭嘅驚天逆轉畀我聽，嚇撚到將成舊隔夜燒肉，一嘢跌咗落地。
 
 
 
 


 

 
  [1]逆轉裁判：由Capcom製造的Game Boy法庭遊戲。[2]異議あり：日文「反對」，乃遊戲「逆轉裁判」主角成步堂龍一之口頭禪。
「邦，你細佬嗰日溫溫吓書，無啦啦拎起部電話，影我煮飯……」
 
「影你嚟做乜？有乜好影？」
 
「佢話我煮嘢好叻，要影嚟偷師，第日去做廚房喎。我咪鬧鬼佢個衰仔囉，話你要去廚房，讀完中三就好出嚟做喇，做咩要浪費時間讀大學呢？」
 
「你煮嚟煮去都係嗰兩味，咁都好影，真係傻得勻循……」
 



「跟住你細佬忽然間好正經，迴光返照咁樣講：『阿媽，我唔做律師喇。』，我問佢點解，跟住你細佬就跪係到，係咁打自己，話咩嘢國際律師行Contract，全部都係佢作出嚟，仲話自己係一條讀唔到PCLL[1]嘅可憐蟲，打自己塊面，打到塊面紅晒呀……陰公。」
                                     
我聽到呢到，將食到埋口嘅隔夜燒肉，成舊跌咗落地。阿媽將青春奉獻畀呢個家庭，嫁俾我老豆，以為執到一副靚牌，又俘虜又蛇，點知一隻牌都未出過，就畀人四炒，繼續過窮困嘅華富日與夜。
                                                    
到佢生咗兩個港大生，諗住今次做十三么，叫夠十三飛。BA大佬浪蕩靠唔住，總靠到LLB細仔開糊，食出每月四皮幾嘢嘅國士無雙，豈料大相公，多咗隻痴線Joker，左砌右砌，如意算盤都打唔響。
 
「唔緊要啦，做唔到律師，都好多出路嘅我諗……」我好似孩提年代一樣，把玩肥手臂，安慰我老母。
 
「佢話佢Year2完咗嗰陣，已經知道自己成績太差，冇可能入到PCLL，但係又唔敢同我講，真係傻仔嚟架，唉。」
 


 

「阿邦，你好快啲搵工喇，你同細佬都畢業，大個仔喇。嗱，慳啲洗，你細佬出唔到嚟做嘢，頭家就係你揹，我都知好委屈你……」對人地嚟講，畢業就代表拎住畢業公仔，跳高一聲「Yeah」，留下青春倩影；對我嚟講，畢業只不過係爛尾嘅牌局，人地出銃，仲要我包底。
 
我頹然返出廳，鍵盤達達聲響，見到Larcos仲玩緊逆轉裁判之餘，專心抄寫筆記，要戳破證供之間嘅矛盾，透過鍵盤，重建未及揚帆，就早早沉沒嘅法律號。我望住Larcos長期讀書，缺乏運動嘅佝僂背影，心中無比淒苦，其初入港大，誓做律師嘅霸氣，受諸父母嘅半塊包皮，一併被無情嘅GPA磨蝕得蕩然無存。我暗暗祝禱逆轉裁判長出長有，細佬長醉不用醒。
 
「喂，你做緊咩？」心情沉重，我打畀牧子，傾訴吓家事。
 
「我喺中環，遲啲打畀你好唔好？」
 
「原來我細佬一直都講緊大話。佢無Training Contract之餘，仲做唔成律師。」
 


 

「有咩嘢，一陣先講好唔好？」
 
「你咁夜仲喺中環搞咩嘢？」牧子漠不關心，令我有些許不滿。
 
「我契哥介紹我去做私影Model，而家影緊相，乖啦，一陣打畀你好唔好，好多枝炮等緊我呀。」
 
「屌！又拋頭露面，都話我搵錢囉！佢畀幾多你呀！又契哥！我畀夠兩倍呀好未呀！」
 
「咩『又』呀！你講好難聽呀！」牧子就收咗我線。
 
我嘅心，係二戰日軍「神風敢死隊」所用嘅櫻花型戰機，冇起落架，一飛上天，就無法降落，一降落，就玉石俱焚。我飛呀飛，每見空中加油機，就從後進入，打個冷震，搭載加油，直到我見到牧子呢個隻暴風中嘅孤舟，越飛越低，越飛越慢，喺空中盤旋，久久不去。我向來都以為自己係浪子、冇腳雀仔、櫻花型戰機，今一個女人，竟然令我糾結起嚟。
 
我內心清楚明白，牧子係獨立個體，佢做咩，我管唔到，亦都唔到我理，但係，我竟然去屌柒佢做私影搵快錢，呢樣嘢，完全係有違我本性，亦都證明我呢部櫻花戰機，一嘢轟落風雨中嘅孤舟，形象化咁沉船。
 
而家，佢仲要收我線，方丈真係好小器，我好嬲，好嬲，好撚嬲。於是，我打畀阿予，約佢聽日又補習，搵更多嘅錢，塞住牧子同老母把口，用銀紙打佢地塊面，錢吖嗱，錢吖嗱，恰鳩我。


 

 
「又補？今日先補完，篇文我仲未作晒…….」阿予聽到我打畀佢，先係驚訝，後係甜蜜，心諗一定係呢個咸濕仔，終於忍唔住喇。
 
「係呀，聽日出文，唔駛做呀？文呢？文呢？」幾個鐘唔夠，我由孔子變地獄老師，如果我有一把三角尺，一定會一嘢轟落張檯到，入木三分，要勇者先拔得番出嚟。
 
「哦，好啦。」阿予唔屌唔鬆化，烚熟狗頭咁收咗線。
 
次日，我精神疲憊，胯下一鼓怒氣，直剷北角城市花園。良駒蹄下，光陰飛渡，呢個不可思議嘅故事，終於臨近煞科日。 [1] PCLL：法學專業證書(Postgraduate Certificate in Laws)，擁法律學士者再修讀此證書，方有資格成為實習律師或見習大律師。
「Marvin Sir！Welcome！」我按完鐘，一開門，見到有個後生賓妹應門，即刻彈後兩步，彷彿天花板斗轉星移，城市花園忽變貝沙灣。
 
賓妹個髮型，同《龍珠》入面人造人十八號嘅髮型同出一轍；論樣貌，此賓妹與彼賓妹極為相似，均為皇后像廣場貨式，為免混淆，姑且稱為之為十八號。
 
十八號雖貌醜，但波大腰幼，根據「食囡GPA制度」，佢嘅樣貌如果只值一隻爛Grade嘅C，但係波同腰有兩隻A Plus，十八號嘅CGPA都有3.33，於出名爛Grade嘅港大，此乃係我兩兄弟傾盡畢生才智，都難以企及嘅高度。
 
雷射眼再往下掃，電光火石間，我發現十八號嘅大脾兩側，佈滿咗一條條3D地圖般嘅血痕，正當我猶豫之際，阿予老母，喺廚房徐徐行出，一邊抹額邊香汗，一邊同我打招呼：「今日著乾濕褸咁靚仔呀？嚟啦，我同工人姐姐煮緊飯，等緊你食呀，食埋先幫予予補習啦。」阿予老母望一望十八號，就話：「工人姐姐尋日星期日出咗街，介紹唔到畀你識呀！」
 



語罷，阿予老母眼神忽然怨毒起上嚟，同十八號講：「喂，入去蒸埋條魚佢，之後同我鋪報紙呀！」十八號一面無辜，好似初出道嘅AV女優，盡力掩蓋大脾傷痕，同阿予老母低聲講：「Yes, mum！」
 
阿予老母，即係羅太，駛開咗十八號，就摸住楊太送畀我嘅Burberry孖襟乾濕褸，拉住條腰帶，唔知讚定彈，語帶雙關咁講：「件Burberry咁靚嘅，係唔係女朋友送架？你真係幸福喇，呢件衫，要補幾多個鐘習先買到呀？」
 
「嗯……唔係女朋友送架，咁一分錢一分貨吖嘛，哈哈。」究竟佢係為阿予試探我有冇女朋友，定係真心想讚我件衫靚，我望唔透，只好索一索我嘅Burberry腰帶，搵番半點安全感。
 
呢個時候，阿予喺房走出嚟，一見到我，隻眼好似寶石一樣，發出異樣嘅光芒。阿予當老母透明，一嘢就攬埋嚟，用佢嘅小山丘頂住我：「好掛住你呀！你要嘅文，我漏夜唔訓作好喇，乖唔乖呀？快啲給個印仔畀我，畀正評我啦！」我將阿予輕力推開，滿面堆歡咁講：「睇過，睇過？」
 
為咗兩餐，犧牲色相，再所難免，令我開始明白牧子做私影嘅心情，但畢竟呢份係優差，被自己曾經迷戀嘅妙齡少女膜拜。當然，如果被牧子見到，佢一定用寒冰掌，又推開兩件狐狸精。
 


 

「你地唔好玩喇，快啲埋位食飯先，之後入房玩電腦。」羅太完全唔顧佢個女嘅失禮，使我好想問佢，係咪曾受港大西方教育。
 
我規規矩矩，坐喺阿予側邊。今日菜式，與尋日相比，用料足，鑊氣夠，但十八號蒸嘅魚，好明顯蒸耐咗，食落好似香口膠，極難食。羅太一試完，面黑過鑊底，叫喺廚房食緊飯嘅十八號行埋嚟，畀對筷子佢，大聲同佢講：「你同我試吓，點樣食呀？煮到咁樣，條魚好貴架！你自己成條同我拎入廚房食咗佢，我要見到一粒肉都冇淨。」
 
正當十八號想成碟魚拎入廚房，羅太一隻筷子，不遲不早，一嘢打落十八號隻錶到，然後又開始屌：「我叫你成條魚拎入廚房呀，唔係成碟魚拎呀，識唔識聽廣東話呀？係咪教咗咁耐，都唔識聽呀？拎啦，仲望住我做咩呀？」
 
十八號雖然係賓妹，但終究佢都係人，有人類嘅尊嚴，佢眼神話我知，零點三秒入面，十八號想拎起條蒸到好硬嘅魚，一嘢轟落羅太個咀到。十八號拎住油淋淋嘅魚，掙扎咗零點三秒，念及喺菲律賓不事生產嘅年輕老公與雙親，佢將呢度氣，由魚頭吞到落魚尾，骨嘟一聲吞晒落肚到。
 
我望住豉油不斷滴落，唔明點解羅太要當住我面奚落自己嘅賓妹。我偷望阿予，佢只係好高興咁喺檯底勾住我隻手，完全唔覺呢件係咩嘢一回事。呢件事，比起昨日鴻門宴招婿，更加吊弔。
 


 

「食飯啦，唔好理佢！佢真係有問題架。」羅太同我講嘢嘅時候，又變得嬌媚溫婉，好似換咗第二個人咁。
 
飯間，羅太向我旁敲則擊，想將我起底。我出身寒門，錢就冇，爛命有一條，都唔怕同佢坦白從寬。
 
「Marvin，咁你畢業之後，諗住做咩？」羅太笑吟吟咁望住我。
 
「我唔知呀，我寫嘢叻，諗住畢業之後，喺屋企寫吓嘢，做全職作家，有多餘時間咪補吓習，做吓gym囉。」我專登以性價比最低嘅作家做我嘅志向，試吓羅太嘅水溫，睇吓佢係咪真係咁想招我做女婿。
 
「做作家好呀，你睇吓金庸倪匡搵幾多錢，食版稅都食過世呀！」羅太毫不介意，反倒令我一時語塞。羅太突然之間，接咗落去：「咁你諗住幾時同阿予去旅行，一齊玩呀？」
 
連續兩日嘅疲勞轟炸，令我不勝煩厭，因此，我講咗成個《港大七不思議食女事件》入面，最誠實嘅說話：「我唔想拍拖住，咁一男一女去旅行，唔係咁好嘅，阿予又咁細個……」
 
說話之際，羅太正要將佢嘅鮑魚，挾落我個碗到。我道出真相，餐檯沉默，鮑魚無語，大宅之間，只剩下十八號食魚嘅聲音。阿予鬆開咗我手，喃喃自語，又講起佢嘅前男友起嚟：「我個ex同我分手嗰陣，都係同你講過咁上下嘅說話，話唔想拍拖住。」
 
「阿予，好喇，唔好再講呢個人喇，夠喇，食完飯，就送哥哥走喇，唔駛再補習喇。」羅太招婿不成，口黑面黑，反轉豬肚就係屎，簡直當咗我係十八號。


 

 
「佢嗰陣對我好好架，又介紹我畀佢啲朋友識，令我融入佢嘅圈子。」阿予完全冇理過佢阿媽，只係一路回帶佢前男友施立毅嘅故事：「我第一次嗰陣，佢明明話會娶我，呢個……死，佢叫咩名……媽我好頭痛。」
 
 
我見到佢咁，大驚，托住嘅腰肢，睇吓佢死得未。阿予將個頭埋咗落鋪檯嘅報紙，緊盯報紙，若有所思，指住報紙上嘅一隅，大叫：「係呀，呢個姓施嘅，呃我！呃我！呃鳩我！陳納邦，點解你唔要我！」
 
阿予一路發癲，一路將啲鮑魚仔掃晒落地，喺高潮嘅時候，噗一聲，暈咗係地下。
 
羅太見到個女搞成咁，似乎見怪不怪，將阿予抱起，放上梳化，好冷淡咁同我講：「佢周不時都係咁，冇事嘅，唔駛擔心。我諗佢以後都唔駛補習架喇，我一陣叫工人姐姐拎杯水你飲，定完驚好走喇。」
 
呢個痴撚線嘅女人，竟然落逐客令，休咗我呢個北角姑爺。羅太一轉身，衝入廚房，屌柒佢十八號：「叫咗你幾多次唔好用AM730鋪檯呀！死蠢！阿予唔鍾意見到姓施架，佢又見到施永青個柒頭呀！」片刻之間，廚房竟然靜咗。
 
十八號拎杯水畀我，我見到佢楚楚可憐，不由得憶起賓妹，「Marvin Sir, naughty boy」，心中竟泛起同場境毫不相襯嘅一絲淫念。我將水一飲而盡，須臾之間，十八號變成賓妹巧文，吞吐我嘅玄鐵重劍，吞吐間，鏡子裡嘅我，化身成山大，著住艾朗藍斯波衫，被賓妹同十八號追住嚟吞吐；人小腳短，我走避不及，遭橫身撲跌，羅太直指十二碼，我明明係獌狗，點解要我著阿仙奴，點解唔紅埋兩隻賓妹出場……
 
思緒天旋地轉，我又醉了。
我眼睛睜開，竟置身於阿予間房。阿予瑟縮一角，狀似入眠，露出滑膩得幾近反光嘅大腿，彷彿要照亮昏暗嘅房間。
                                                                                                 
我嘗試打開房門，離開呢個愛登士家庭，但任由我幾大力，只能令門把「喀喀」聲響。
 
「羅太！你喺邊呀？快啲開門啦，你個女仲未醒架！工人姐姐！開門好嘛？」我叫天不應，叫地不聞，羅太同十八號離奇消失。
 
今兵困垓下，我英雄一世，無可奈何，只好頹然坐喺床邊，長嘆一聲：「屌，成家都痴撚線，做乜鳩呀？」阿予感到到我嘅霸王長嘯，半睡半醒之間，好似虞姬一樣，向我輕輕靠攏，挨喺我巨胸之上，彷似無骨。
 



頃刻之間，繫於玄鐵劍柄下嘅兩粒風鈴，好似一對熱氣球，氣往上湧，要將牛仔褲逼爆，將熱氣球入面嘅遊客，轟落阿予嬌軀之上。時為深秋，但我火熱無比，抵唔住莫名其妙嘅熱力，霸王卸甲，除低Burberry乾濕褸、西裝背心與恤衫，赤膊上陣，騎上咗唔知虞姬、阿予定係烏騅馬。
 
耳畔之間，除咗阿予嘅嬌喘連連，我竟然聽到平時喺Thisav嘅淫聲浪語。
 
我係護士仔呀。我地而家喺泰國嘅布吉。我不能忘記你……
 
迷幻間，我聽到嘅，並唔係單純嘅港產情侶自拍對白，而係漢軍圍項羽於垓下，兵少食盡，四面楚歌。我觸景生情，諗起上下求索而不得嘅前途，一塌糊塗嘅家庭，寄居契哥家嘅牧子，狂亂之間，提起硬梆梆嘅玄鐵重劍，就想征服阿予呢隻烏騅馬，嚟一場史詩式困獸鬥。
 
「阿毅……我好掛住你。」阿予喺我懷中，神智未清，竟把我當咗係佢前男友施立毅。
 


 

牧子嘅短髮，喺我腦海中好似流星劃破夜空，轉眼流於寂滅。「我係阿毅………」我將自己當咗係施立毅之際，犯咗天下男人都會犯嘅錯，老師淫辱學生，男友背叛女友。
 
我以為自己會三次不屌西，更勝伯多祿三次不認主。但因果報應，我向阿予施展過兩次「陰西神功」，如今遭人以陰陽合歡散毒害，我伸手去摸阿予嘅雙峰，令佢淫聲不斷，一股熱力由佢心口，經由我手心，傳至玄鐵劍下嘅風鈴，使我打咗一個發自內心嘅冷震，遭「陰西神功」反噬，登時神功盡失。我時而狂喜，時而哀愁，瘋癲之處，唯有歐陽鋒可比，又與《易經》嘅「物極必反」暗合。
 
如果呢個刑罰係槍斃，我會以夾住一張毛澤東兼親筆簽名嘅《港大七不思議食女事件》實體書，賄賂行刑嘅公安，叫佢一槍射穿我嘅負心，一槍射穿我嘅玄鐵重劍，洗去罪疚，唔好打面。
 
我滿腔慾火，提起玄鐵重劍，逆練陰西神功，將阿予反轉身，除低佢條裙，一瞄準，就騎上烏騅馬，快馬加鞭，突破垓下之圍。
 
做愛細節招式時序 ---- 從缺。
 


 

我並非作弄讀者看倌，但係床第之間細節，我飲咗十八號畀我嘅水，朦朦朧朧、戇戇鳩鳩，就好似一套福爾摩斯小說，借去一本，一去無回，我嘅食女經歷，成為殘本，教我終身遺憾。
 
我想像力一般，並非才氣縱橫嘅小說家，深夜寂寞之時，阿媽未訓，細佬喺房，同女友纏綿嘅片段，就係喺廁所打飛機嘅「疏史」。真男人，一定J過自己扑過嘅女，就好似獵人會將啲動物頭拎去做標本，放喺廳顧盼自豪。
                                                  
我依稀記得，玄鐵劍怒轟阿予，阿予雙手捉緊床單，令床單產生波浪般嘅摺痕。怒轟之間，我唔係人，唔係踩住七色彩雲，來救阿予於危難嘅行者孫悟空，更加唔係咩歐陽鋒、西楚霸王項羽。
 
我是假霸王，你是真虞姬。
 
《葡國魂》嘅傳說，話喺賈梅士像前錫意中人額頭一啖，就會永遠喺埋一齊。一切終究係傳說，始終係大眼妹鳩嗡出嚟，呃我老豆。而家澳門回歸，又有廿三條，學董伯伯話齋，葡國魂嘅傳說，我好耐都冇講過，即係唔存在啦。
 
轟隆之際，房外傳來人聲。
 
「I’ll make him an offer he can’t refuse!」羅太喺門外怒罵十八號 ，令到我玄鐵重劍頓時鬆軟起嚟，唔知繼唔繼續落去好。
 
遲疑間，房門打開。羅太見到我怒漢推車，淫慾佢嘅寶貝女，不怒反笑，流露出勝利者笑容。我自然反應，拔出玄鐵劍，好似被公安查房一樣，只識用枕頭擋住要害，不知道該說些甚麼。
「我請你返嚟補習，教好我個女，請問你而家喺到做緊咩？」我自顧喺阿予嘅衣物堆找尋底褲，無暇理會斜眼望我嘅羅太。
 
「我都唔想架！飲完賓妹杯水就頭暈。一訓醒，就已經搞成咁。」我著好底褲，理順慌亂嘅心，將怒轟阿予嘅道德責任，推落賓妹十八號之上。
 
當年我老母打掃屋企，無意中發現珍藏大眼妹情信嘅月餅盒。月餅盒入面有封信，話大眼妹喺美國珠胎暗結，有咗德仔嘅骨肉，問德仔該如何是好。任由我老母威逼利誘，德仔死都唔認，只係推說個仔唔係佢嘅。
                                                                           
當初我尚幼，唔明德仔點解死口唔認，但我而家經唔起誘惑，親手砌咗精神有啲問題嘅阿予，被佢老母設局捉姦，登時明白德仔嘅心情：做咗錯事，死口唔認，將自己欺騙，就好似虛構嘅小說，睇一次覺得係假，但你睇多幾次，就會覺得係真。
 



德仔教落，唔認多幾次，就會當自己冇做過。我冇對牧子唔住，冇砌阿予，係瀟灑嘅楊過，唔係淫賤嘅尹志平；係英雄蓋世嘅項羽，唔係陰險狠毒嘅劉邦。
 
「你著番衫褲，入我房，我有啲嘢同你講。」羅太哼一聲，無視我嘅謊言與狼狽，轉身就返房。十八號與我眼神相觸，溫柔咁講咗句：「Marvin Sir，Are you alright?」我受港大教育之餘，又有神農氏嚐百草嘅遺風，人一世，物一世，乜都試吓，所以從來唔會歧視賓妹。但喺呢個當口，我呸一聲，一篤濃痰吐落十八號大脾，懲罰呢個呃鳩我，親手將春藥遞比我嘅賤賓妹。
 
十八號低下頭，用紙巾將濃痰輕輕揉去，然後去床邊，幫阿予整理衣服。阿予尚未甦醒，我玄鐵重劍離開咗佢嘅肉體，佢就失去滋潤，喺床上慢慢枯萎，嬌美嘅面龐，異常蒼白，彷彿我冇砌過佢。
 
我轉身欲走，忽聽得「咚咚」兩聲，回頭，只見十八號向我跪低，雙手捉住我褲管，眼泛淚光，細細聲咁講：「I am sorry Marvin Sir.  I do not mean to lace your drink.....[1]  」十八號一路用菲式英文講，一路偷望走廊外嘅情況，唯恐被羅太聽到。
 
十八號告誡我，大概由於佢出身僕人國家，嗅覺特佳，聞到我砌過賓妹嘅氣色，令到佢良心發現，勸我離是非之地。但我知道羅太非尋常，若我一走了之，定必多事，所以我一腳伸開十八號，著好衫，步向羅太房間，心中暗忖：第一次去羅太家作客，就係鴻門宴；第二次上嚟，就已經兵困垓下，騎阿予呢隻烏騅馬；如今最後場景，根據《史記‧項羽本紀》，莫非係無顏見江東父老，烏江自刎？
 


 

「Marvin，做咩搞咁耐先行入嚟？」不消幾分鐘，羅太已經換好粉藍色睡袍，坐喺床邊，露出半截滑膩嘅大脾。羅太將手指放喺大脾，來回打轉，突然間滿臉笑意，道：「你啱啱喺阿予間房做嘅事，我同賓姐姐都睇到晒，你話我知，你喺到做緊咩？」
羅太明知故問，諒我素來同女人對答如流，竟一時無語。
 
「我話你知啦好唔好，你搞緊我個女呀！如果我而家報警，叫賓妹做證，你估吓你會有幾大獲？」
 
「嗱，說話唔可以咁講，大家你情我願，我堂堂港大生駛強姦你個女？」
 
羅太將手搭起我膊頭，忽然又講：「唔好嬲啦，你都幾大隻架喎，阿女真係識食，怪唔知阿女咁鍾意你，日日喺屋企得閒就叫你個名……」
 
真人真事，往往比小說情節更荒謬：原來呢個賤女人，唔係想Sell佢個女，而係睇中咗區區在下嘅玄鐵重劍。


 

 
「你個胸咁大？練咗幾耐？」羅太一邊摸我嘅胸肌，一邊喺我耳畔低聲說話。於是，我一不做，二不休，一嘢就轟落去羅太到，用陰西神功懾服佢，以玄鐵重劍替羅太自刎，要令乾涸嘅烏江掀起陣陣高潮，屌到佢聽聽話話，無法再用個阿予嚟要脅我。 [1] 中譯：對不起，馬份先生，我無意在你的飲料中下藥。
豈知，羅太一閃身，避開我嘅轟隆，反手一個乾坤大挪移，將我順勢推開。眼前呢個女人，睇怕並唔係好似AV入面義母相姦、慾求不滿嘅MILF[1]咁簡單。只怪我太天真，以為玄鐵重劍一出，就可馴服呢個女人，等我返番去牧子嘅身邊，幸福快樂生活落去。
 
「搞完我個女，就想搞我？你以為真係咁容易？」羅太對住我笑意嫣然，黑色眼影之下，假眼睫毛末端，浮現半寸魚尾紋，冷豔得令我心寒。我望住佢會說話嘅眼珠，望唔透佢城府到底有幾深。
 
「唔係，我以為……」對住呢隻老狐狸，食女無數嘅浪子，都被玩弄於股掌之中。
 
「你識咗阿予幾耐？」羅太忽然收起笑容，一面臉正經咁問我。
 



「我諗……個零月啦。」
 
「你覺得佢個人點？」
 
「阿予個人幾好，人又靚，應該好多人追啦。」
 
「咁你鐘唔鍾意佢？諗唔諗住同佢喺埋一齊？」羅太直截了當，大腳斬入禁區，形成單刀之勢。
 
「講個故事你知。你有冇聽過一隻叫The Flying Dutchman嘅海盜船?傳說入面，有個船長將自己嘅靈魂同賭輸咗畀魔鬼，令佢隻船被詛咒，要喺北海來回往返，永遠無法泊岸。我就係呢隻船，冇辦法認真愛上一個人，冇辦法停落嚟。我認我鍾意過你個女，但係感情冇咗，就係冇咗。」我情意真摯，引用歐洲神話傳說，大腳解圍。
 


 

「你話你唔鍾意佢，咁點解我將你地鎖埋一齊，你又搞佢？」羅太邏輯混亂，將屌肉體與屌感情混為一談。
 
「總知，我唔鍾意你個女，得未？」
 
「你知唔知邊個施立毅？」羅太話鋒一轉，竟然講起佢個女嘅前男友。
 
「我知，係阿予個前男友，佢經常都提起呢個名。」
 
「阿予識咗你之後，成日同我講起你，又話你識寫嘢，人又好，諸如此類，逐漸冇成日提呢個姓施嘅。」講到呢到，羅太雙眼通紅，伸手去拎紙巾，抹去眼角淚水，然後繼續講：「你知唔知點解佢會搞成咁？上年我老公生癌過身，已經令個女好傷心，呢個姓施嘅賤人，竟然喺呢個咁艱難嘅時候，背住我個女，同第二個女人搞三搞四，點知被我個女撞到正。」我聽到呢到，啞口無言，原來喺冰室打工，開朗活潑，會成部電話畀我嘅阿予，背後竟有個咁悲慘嘅故事。
 


 

羅太講到激動處，雙手暗暗抖動，從房中酒櫃，拎出紅酒，一路隊自己，一路講落去：「個死佬都對我唔好，成日同出面個賓妹藕斷絲連，以為我唔知，當我係白痴。我特登扮唔知，留呢個賓妹喺身邊，得閒就虐待吓佢，幾爽，幾過癮呀！Marvin，你想唔想打佢，我叫佢過嚟被你打patpat……」羅太情緒激動，東拉西扯，無啦啦講起屋企個賓妹。
 
「唔駛喇，打賓妹patpat，我試過喇。」我講出荒謬嘅真相，圖緩和羅太嘅悲傷。羅太聽罷，笑住咁講：「乜你都試過.......真係曳呀你。係，啱啱講到姓施嘅。雖然阿予老豆對我唔好，但係佢最錫係佢個女，阿予細個要乜，佢就買乜，成日騎住佢老豆膊馬，一齊去買玩具。佢就咁走咗，阿予已經好唔開心，呢個姓施嘅賤人，咁樣對我個女，搞到我個女人唔似人，鬼唔似鬼，成日有幻覺，以為上個月死老豆同埋分手，明明個死佬已經死咗成年喇！」
 
「唔好飲咁多啦，對身體唔好。」聽到呢到，無比心酸，令我再無法惱怒羅太，亦令我明白，點解阿予對施立毅嘅離離合合，前言不對後語。我伸手去隔褲偷摸玄鐵重劍，只覺阿予體液尚濕濕膩膩，心裡一陣愧疚，阿予對我一片痴心，而我對佢，只不過係消費寂寞嘅遊擊炮兵，屌肉體，不屌感情。
 
「你估我係你呀？畀少少春藥你食，就控制唔到自己，搞我個女！哈哈哈哈哈……所有男人都係咸濕！賤格！假道學！」羅太鄙視嘅眼神，教我無地自容，我從來都無咁樣被人睇唔起過。
                                                                                                       
「阿予有病之後，考完DSE，成日喺屋企睇王家衛。我見阿予咁鍾意『重慶森林』就叫佢去親戚開嘅冰室打工，等佢扮吓王菲，唔駛成日鬱埋喺屋企，睇埋啲唔知講咩嘅垃圾戲。佢有一日返嚟同我講，話有個男仔，日日坐係到寫小說，要想識佢，又話自己等到周慕雲。點知你都係同嗰個姓施嘅一般貨式！」羅太越講越激動，搞到十八號走咗入嚟，拉埋度門，免得被阿予聽到。
 
「我唔係有心玩阿予……」我想解釋，但轉念之間，知道無論我點講，我都係呃西屌，呃感情嘅罪人，所以我決定收聲。
 
「總知阿予真係最鍾意你。我唔理你鐘唔鍾意佢，總知你而家搞咗我個女，就要負責任，同佢喺埋一齊，如果唔係，我一定會報警拉你，賓妹會做證，你實走唔甩。」羅太老母愛女成狂，用極端手段招女婿，惡過華秀隻狗。
 
「我唔得架，真係唔得，其實我已經……」當我正想將我女朋友嘅事實和盤托出，羅太忽然捉住我隻手，嬌柔萬狀咁講：「你要幾多錢，你開聲，只要你畀到幸福我個女，我第時去左，呢個單位就係你同阿女嘅。阿女淨係鍾意你一個咋，我個女有邊忽襯你唔起？你講？你講？」


 

 
呢個不可能拒絕嘅Offer，的確比教父入面嘅馬首，更加震撼，我諗起問政府借學費時，職員姐姐嘅西口西面，無法畢業嘅細佬，雙鬢漸白嘅老母同德仔，畢業嘅茫茫不知，北角城市花園嘅地契，突然間聳立起嚟，變得千萬丈高，向我壓下來。
 
(阿仔，第時華富就拆，我地要搵屋搬喇，慳啲洗呀。搵到工未呀？你本小說寫完未呀？有幾錢版稅呀？係咪會好似人地紅Van咁，拍電影呀？你袋幾多錢呀？細佬聽日落七仔打工喇。唔好溝女買衫喇。得閒叫牧子上嚟食飯啦。牧子而家做緊咩呀？)
 
一陣邪惡嘅念頭，我雖知自己仆街，但又喺心中掠過：牧子始終係雞，口講唔靠男人，咪又係靠男人搵食，住契哥到，做私影妹，明明讀到大學，點解唔靠補習賺錢？想到最仆街之處，我忍唔住怒轟自己額頭，將邪惡嘅思緒，好似神打一樣，統統轟晒出嚟。
 
「唔駛打自己嘅，如果你唔想等咁耐嘅，我開張支票畀你，拎住十萬八萬洗住先，好唔好，嚟，畀你中英文全名我，我而家就寫畀你……」
 
眼前嘅羅太，比起畢業生入面嘅Mrs Robinson更加誘人，萬惡嘅支票飄浮於北角城市花園大宅，讀者看倌，你說我該如何是好？
  [1] MILF: 成人電影術語，長寫為”Mother I would like to fuck”
接過支票嘅，係麥可，並唔係陳納邦。
 
我不厭其煩強調，世事往往由無數巧合拼湊而成。當日於灣仔百佳，我浪子自尊心作祟，不認納邦宿娼，化名「麥可」幫襯牧子。北角城市花園大宅，喺我接過支票嘅一剎，化成紐約嘅Little Italy。羅太遭「教父」馬龍白蘭度靈魂附體，Give me an offer I cannot refuse。
 
電影教父入面，阿爾柏仙奴所飾嘅「麥可」，長兄遇弒、次兄無能，嬌妻遭炸死，被逼從西西里島嘅美麗傳說夢醒，墮入紐約街頭情仇，挑起家族大樑。憶起屋企嘅困窘，港大麥可接過英皇道教父嘅支票，銀碼閃閃生輝，耀眼得令麥可睇唔到葡國魂嘅傳說，風雨相隨嘅牧子。
 
「嗱，咁就乖喇，你以後入咗我門，生第一個仔，要跟我姓，等佢死鬼老豆有後。至於你之後再生唔生仔，就由得你話事喇。我見你都幾正經，有你照顧阿予，我都安心喇，今晚你唔趕嘅，就喺到訓啦。」羅太見我將支票收入銀包，呼一口氣，好似了結咗件心事。
 
--- Advertisement ---
 
  



「好啦，我唔阻你休息，我返去搵阿予先。」飯已食，錢已袋，女已砌，食唔晒仲要打包行街，但我內心卻無比空虛，諗起牧子，真係唔知點收科，奇遇往往發生喺我身上。
 
「不過，如果你反口嘅話，你要記得今日發生過嘅事，我一定唔放過你。」羅太說話之際，眼神陰毒，叫我不敢直視。
 
我支票袋袋平安，含糊過去，到阿予間房，見到佢陰西神力尚未散去，仲軟癱喺床上。我思緒打結，只求擁抱，不求色慾，關上門，一嘢就跳上床，攬住咗阿予。
 
我借來嘅熱情驚醒咗阿予，令佢悠悠醒轉。一張眼見到周慕雲，阿予攬住我手臂，笑笑口咁講：「你去咗邊呀？啱啱你搞到人地好舒服，我成年冇試過喇。」
 
「你高興就好。」阿予環抱我嘅頸項，幽香無比、溫柔萬狀，小眼睛浸滿借來嘅幸福，佢可憐身世，不穩精神，令我憶起痴線嘅Larcos，同埋當日喺冰室吊扇嘅轉呀轉，佢將加料雞翼米遞畀我，中環渡輪遭我一嘢轟落去，我心中立時鳩硬心軟，忍唔住錫咗佢額頭一啖。
 


 

城市花園一役之前，我以為男人心好似披薩一樣，日削月割，只能同時分畀唔同女人，使得佢地分得其中幾分之幾。經此一役，我先發覺，浪子心非凡品，可以對每個女人都投入相等份量嘅感情，令佢地人人都有完整嘅披薩。
 
「應承我好唔好，無論如何點，你都唔好離開我好唔好？我好唔鍾意講再見，上年我阿爸粒聲唔出就走咗，我真係好掛住佢。」阿予將我摟得越嚟越緊。
 
「唔緊要啦，你阿媽咁錫你，佢一定會好好照顧你。」我掃一掃阿予嘅頭髮，語帶雙關咁安慰佢。一講起佢老母，阿予神情極哀傷：「我阿媽都唔知挨得幾耐，佢有Cancer，喺到死頂咋。我知我遲早都要同佢講再見，但係未免早咗少少。嗰啲呃我嘅人唔死，錫我嘅人就全部咁短命。Marvin，你唔好呃我，唔好離開我好唔好，我真係好鍾意你，唔想同你講再見。」
 
阿予忽然講起死，我怕當年Wilson所講嘅「太過風流，遲早出事」一語成讖。
 
阿予用手指掃我嘅眼睫毛，滿臉幸福咁講：「你啲眼睫毛好長，好似我嗲哋。我細個嗰陣，成日數佢啲眼睫毛，嗲哋話，一旦數完，佢就會歸西，點知原來係真架。
 


 

「Marvin，我唔會數你啲眼睫毛架，放心啦。」阿予講起佢老豆，情緒又開始激動：「細個嗰陣，嗲哋生意唔好，搞到我成日搬屋轉校，經歷無數離別。但係今次，你可唔可以唔好同我講拜拜？」歡樂趣，離別苦，就中更有痴兒女。阿予眼神痴心得叫人慚愧，令我呢個採花嘅浪子，心中一陣悲涼，為呢個荒謬家庭，為可憐嘅母女，增添了許多歲月。
 
鴻門夜宴之時，我以為呢個不過係尋常AV情節，母女3P笑呵呵，淫人妻女又如何，豈料人生無常，生命短促，令羅太不得不手段百出，急急託孤於我呢個輕浮浪子。望住阿予嬌美嘅臉龐，我柔情漸生，陰西神功暗運上腦，一嘢就轟落去，喺城市花園大球場，踢埋下半場。
 
我錫吓錫吓，將佢嘅熱褲褪下，拎劍轟隆佢，阿予嘅龍門，緊緊包住玄鐵重劍，我一路砌，一時諗起牧子，一時諗起阿予，一時諗起老母，一時諗起細佬，百般滋味在心頭，轟到最精妙處，我再忍唔住派彩，射出嘅唔係精液，係一篤濃濃嘅感情。
 
阿予用紙巾抹去撒喺佢身上嘅子孫，令紙巾一片泛黃。泛黃嘅子孫，唔係熱氣，喺才氣縱橫嘅大文豪眼中，反倒象徵與牧子未知會否凋謝嘅感情。阿予將濕膩紙巾，緩緩放落垃圾桶，紙巾喺半空徐徐飄落，一片腥臭，連同情感埋葬於桶，像林黛玉葬花。
 
驀地，檯上電話響起，螢幕顯示牧子與我親蜜合照，阿予一臉茫然、兩眼通紅，電話作響不停，我強裝冷靜，一手與阿予十指緊扣，一手接聽牧子來電，用三寸不爛之舌，逆轉屌感情雙飛死局。
「陳納邦，做緊咩呀，補完習未？今次補咁耐，都唔打畀我嘅？」牧子溫柔一如往昔，不知男友於情慾禁區妙射得手，做一晚城市花園大帝。
 
我輕按阿予纖纖玉手，試圖畀唔存在嘅安全感佢。阿予遇上第二個施立毅，一雙小眼睛向天花板放空，可憐可悲。
 
「係，個學生今日問題特別多，我私人補多咗畀佢，喂，一陣打畀你吖，乖。」只要講多兩句，阿予必定崩潰，我當機立斷，收牧子線，將阿予一擁入懷，輕吻佢臉龐。
 
之前講過，我行走江湖，食女無數，素遵父教，「死都唔認」，屌西屌感情，無往而不利。但阿予情感易碎，謊言一旦戳破，北角私樓夢碎事小，華富納邦去勢事大。
 



周旋二姝，全身而退，對受西化教育嘅浪子嚟講，都不過係權衡輕重嘅Prisoner’s Dilemma。人天性自私，我由是決定坦白從寬，脫離德仔嘅羈絆：「啱啱係我女朋友打畀我……」阿予聽罷，指甲深陷我嘅前臂，幾近見血。
 
淚水掛於阿予眼尾，欲墮不墮之際，天才小說家逆轉思路，又講咗一番蕩氣迥腸嘅大話：「你進入我生命嘅時候，啱啱同佢分手，但係識咗你之後，中間發生咗好多事，唔小心又喺番埋一齊，我唔敢同你講，係因為驚傷害咗你，變咗第二個施立毅。」阿予遭甜言蜜語攻陷，由爪變掃，輕撫我前臂嘅爪痕，既惱怒，又心痛。
 
「識咗你之後，我一路都寫緊小說。我見親你，都充滿靈感，所以我將個女主角叫做阿杼。
 
「根據小說嘅大綱，阿邦以為自己好愛阿杼，點知佢缺乏母愛，鍾意咗佢砌過嘅百佳阿姐，狠飛為咗自己而被冰室老細強姦嘅阿杼。最尾我冇咁樣寫，你知唔知點解？」呢一刻，我再肯定自己寫小說，講大話嘅天賦。
 
阿予聽到荒誕嘅劇情，不由得破涕為笑，搖搖頭咁講：「唔知呀，你繼續講啦。」
 


 

「我一直以為我會按劇本寫，但係我越寫就越代入，愛上咗唔存在嘅阿杼。直到我喺星光燦爛嘅夜晚，過海渡輪之上錫咗你一啖，我就知道鍾意嘅係你，唔係存活喺鍵盤入面嘅女主角。
 
阿予被我嘅說話感動，渾然忘記牧子嘅存在。
 
「我嗰日喺百佳冇砌到你，因為我知道自己有女朋友，你又醉咗，咁樣做，對你唔公平。」我捉住佢嘅手，再講埋呢個大話落去：「現實入面，我已經錯過咗你兩次，我又有女朋友，我地冇可能喺埋一齊，所以我唔會喺鍵盤世界再錯過你多一次。」如果港大有個Major係滾女人，我一定First Hon畢業。
 
「我鍾意Happy Ending，你畀個好嘅結局阿杼啦，應承我好唔好？」阿予對Happy Ending有一種無法解釋嘅執著。
 
「好，我就嚟畢業，上下求索，對前途一無所知，唯有喺冰室吊扇之下，邊食雞翼米，邊寫小說，先搵到救續。我有女朋友，我地冇可能喺埋一齊，你唔喺我身邊，我無靈感憑依，蕩氣迥腸嘅小說注定爛尾，我唔再寫喇。但係我今日先知，我擺脫唔到你。我唔係有心呃你，對唔住。」我講到激動處，諗起牧子，竟然眼角噙著不知真情定假意嘅淚水。
 


 

「有冇女朋友，又有咩所謂，只要你坦白，唔好好似施立毅咁呃我就得喇。」阿予被我嘅大話感動，用指尖掃去我嘅眼淚，身心都被我征服咗。
 
一番說話，兩個用法，牧子阿予，一雞兩味。就好似好友屌聖森爺話齋，將同一番說話，一次過send畀電話內可食用嘅囡囡，省時快捷，萬試萬靈，簡直係食女教條，Eating Girl’s Creed。
 
就係咁，我用三寸不爛之舌，輕易拆解呢個屌感情雙飛死局。
 
次日，我去銀行兌過支票，步出銀行，按一按袋裡得來不易嘅銀兩，確保佢不會好似我嘅感情一樣，易去易逝。我拎起電話，十隻手指好似跳舞一樣，不斷回應二姝痴身短訊，口袋嘅銀紙忽然變得沉重，竟然令我羨慕山大，佢一出世就住貝沙灣海景豪宅，視富貴如空氣般理所當然。
 
自此之後，我一三五就陪阿予，二四六就陪牧子，星期日我再冇打飛機，令自己玄鐵重劍稍作休息，過住忙碌兼荒唐嘅大學生活。我游刃於兩女之間，踩綱線如履平地。
 
有一日，牧子接我放學，陪我喺港大荷花池食Subway。我將Sub of the day食到一半，牧子忽然同我講：「你係咪唔鍾意我喇，你而家好少主動掂我喇。」
 
我分身侍二女，須知再鋒利嘅玄鐵重劍，都會有生銹嘅一日，牧子竟然用我行房次數，質疑我對佢嘅愛。我對呢句說話極其敏感，彷彿傷害咗我嘅尊嚴。
 
「我咁辛苦去搵幾份補習，畀錢你租屋住，等你唔駛再住喺契哥到，你而家話我唔鍾意你？」呢幾個星期，我瘋狂替人補習，畀錢牧子，好似王爾德嘅《夜鶯與玫瑰》入面嘅夜鶯一樣，用自己有限嘅生命尋找玫瑰，送畀意中人，令佢幸福。


 

 
「你咁大聲鬧我做咩？好啦，我返番去契哥到，唔再要你幫我喇。」牧子受軟唔受硬，竟然想拋疾我。呢個牧子，我真係又愛又恨。
 
我好嬲，諗起對阿予費盡唇舌，方呃呃騙騙到些許補習錢，南水北調，歷盡艱辛，供給正印。於是方丈好小器，將半個sub of the day怒轟落荷花池，對住牧子咆哮：「走囉，走咗以後唔好返嚟！」
 
牧子拎起手袋，轉身就走，頭也不回，經Run Run Shaw與中山階，行落開心公園。喺開心公園中間，牧子步伐稍為放慢，但係我真係好小器，放唔低男人嘅尊嚴，冇追到上去，牧子嘅短髮，就同開心公園[1]嘅榕樹一樣，消失得不留半點痕跡。
 
我喺荷花池踟躕不前，牧子去契哥到住，我就要去阿予屋企過夜。恰鳩我吖嗱，恰鳩我吖嗱。
 
巴士上面，我偷偷地檢查牧子嘅最後上線時間，發覺時間凝固，佢竟然嬲到3G都熄埋。身為浪子，我當然唔會死死地氣打畀佢先。
 
愛郎兼女婿夜訪，阿予羅太均極高興。當晚，我將留畀牧子嘅子孫，雙倍畀咗阿予，正是：「港大雲佩斯作客城市花園梅開二度」，羅太一定係球證韋比，無視雲佩斯對寶貝女粗野蹂躪，反為我嘅球技暗暗喝彩。深愛我嘅阿予，則希望呢場球賽永不終結，Until we score。
 
我摟住嬌小嘅阿予倦極入睡，夜來竟無夢，不知預告甚麼。
 


 

次日朝早，我檢查whatsapp，牧子嘅最後上線時間係上午五點，我倒並無放在心上。阿予見到我，就好似蜜蜂見到蜜糖，對我千依百順。日上三竿，我知道我該走了，離別之際，阿予眼睛發紅，就講：「我好唔捨得你，你畀我送你返屋企好唔好？我都好耐冇去華富喇。我地去冰室食嘢吖好唔好？」
 
陰西神功收服阿予，令佢上癮，無法自拔。佢曾經講過，要見到我，先感到生命嘅存在，見唔到我嘅時候，就頓覺生無可戀。我一番戲言，就屌咗阿予感情。
 
我拖住阿予，思念牧子，內心同現實一樣糾結不清，牧子嬌柔，阿予痴心，可惜人生唔係出奇蛋，無法一次過滿足三個願望，我知道終有一日要逼我揀，我知道。
 
落車。
 
阿予拖住我，甜蜜地向冰室行去。「等陣，我有驚喜畀你。」阿予話畢，喺袋中拎出一條手織淺藍色頸巾，掛喺我頸上，眼睛充滿快樂：「我織咗好耐架喇，你睇吓你幾靚仔！」
 
雖然條頸巾手工好差，錯晒針，但畢竟係一番心意，我心裡無限感激，只好攬住阿予，一嘢轟落去。
 
對住女人，除咗一嘢轟落去，我仲識啲乜？
 
奇遇往往喺我身上發生。我轟吓轟吓，感覺一股涼氣，抬頭，只見不遠處，牧子冷冷咁望住我同阿予，眼神充斥忿恨與失望，秋風發微涼，我卻感寒風刺骨。


 

 
阿予望住牧子，眼神堅定，用頸巾索住我，將我摟得更緊，向牧子示威，一定知道發生緊咩事。
 
牧子轉身狂奔，阿予大力捧住我臉龐，一嘢轟上嚟，不自覺流淚，不容我挪移半步。華富邨空氣停頓，阿予瘋狂吻我，遭受刺激，不斷叫我「阿毅」，我無法呼吸，好像返回童年，於華富邨與野狼遭飛仔欺負，不知該不該拔足逃跑，從愛情逃離，再追趕愛情。 [1] 開心公園：正式名稱為中山廣場，位於港大圖書館對出。
上回講到，從愛情逃離，再追趕愛情。
 
當我從阿予身邊掙扎，除低頸巾，拔腿就跑嘅一刻，我就知道，我根本唔係從愛情逃離。
 
我嘅愛情，好似劃火柴一樣，來得快去得快。來得快尚好，只怕係愛情從來無存在過。
 
當日於北角初試雲雨，我已經講過：「射出嘅唔係精液，係一篤濃濃嘅感情」，我對阿予嘅感情，就好似快活谷賽馬，完結於派彩剎那。射完感情，淨低嘅，就係屌西，並非屌感情。
 



泛黃嘅感情，由玄鐵劍激射而出，附於紙巾，成為垃圾，拎去堆填，彷似林黛玉葬花，諷刺地被阿予親手埋於垃圾桶。巧合嘅係，紅樓夢入面，賈寶玉同林黛玉縱兩情相悅，但卻無法長廂廝守。阿予比黛玉可憐，畢竟黛玉曾與賈寶玉相愛，但賈子狠心推開阿予，追趕牧子嘅時候，清楚了解自己對阿予嘅感情，係美麗誤會，係色慾與財富嘅加工品。
 
阿予抱頭痛哭，於我身後，一時叫阿毅，一時叫Marvin，聲音隨住腳步，漸漸遠去。我唔敢回望，因為我怕我一停低，就心軟，永遠失去牧子。對上一次喺華富冰室，我問阿予拎電話，佢成部電話遞畀我，羞辱我，我轉身就走，冇擰過返轉頭。估唔到今次喺同樣地點，做同樣嘅事，竟然會令我痛徹心扉，不回頭，咬著牙，一直跑，一直跑，一直跑。
 
濕瀝的情感跳進海裡去，打碎了水中的月亮……
 
濕瀝的情感跳進海裡去，打碎了水中的月亮……
 
濕瀝的情感跳進海裡去，打碎了水中的月亮……
 


 

所謂情感，都只不過係謊言。我並唔知道謊言跳進海裡，能否打碎月亮，但我肯定謊言可打碎阿予嘅心。當日為溝阿予，隨口講句王菲「郵差」嘅歌詞「你是千堆雪，我是長街」，早已命中注定我地會分手，因為，歌詞嘅下一句，就係「怕日出一到彼此瓦解」。
 
我比尹志平更不堪。呢位眼睛像新月，騷得入骨嘅女侍者，喺我背後哭斷腸。我膽小如鼠，只懂逃離，追趕自己嘅愛情，掉低阿予喺傷心嘅華富邨，從佢嘅生命中悄悄退場。阿予唔鍾意人同佢講再見，但我連同佢道別嘅機會都冇。
 
我以為我會同阿予分手嘅一日，為失去北角私樓而哀傷，但當我跑得越嚟越快，我就知道，原來城市花園大宅，喺偉大嘅愛情面前，係咁一文不值。隨住我遠去，阿予聲盡，好似王爾德《夜鶯與玫瑰》裡嘅夜鶯，用自己嘅性命，為男孩換來一枝玫瑰。
 
----然後死去，化為塵土，無人理會。
 
牧子短髮於風中跌蕩，跑得好快，跑過灣仔百佳，跑過Raymond阿爺間屋樓下，跑過油麻地，跑過港澳碼頭，跑過白鴿巢，跑過港大。我逆風而跑，不理途人奇異目光，追趕快失去嘅愛情。
 


 

牧子一直跑，跑到華富巴士站，登上一架往港大嘅巴士，我好似「畢業生」入面嘅德斯汀荷夫曼一樣，喺故事嘅結尾，跑呀跑，跑呀呃，勉強追到牧子，拉住佢隻手，坐喺車嘅最後排，因為我唔想牧子好似野狼同Wilson一樣，因為我嘅錯而永遠消失。
 
「我地分手啦。我同你講過，你再呃我，我會永遠離開你。」牧子「分手」二字，決絕無比，一嘢轟落嚟。
 
「唔好啦，我冇鍾意過佢。」
 
「你冇？你攬到佢咁實？錫得咁開心？你唔好玩我啦邦少，一次又係咁，兩次又係咁。我唔想再同你一齊喇陳納邦，分手啦。」係我令到牧子由小鳥變成嗜血嘅禿鷹，我冇怪佢嘅冷淡之餘，仲感到十分內疚。
                                                                                                        
「唔怕話你知，我契哥成日追我，有錢又有錢過你，叻又叻過你，你讀咩呀？比較文學呀？哲學呀？住邊呀？公屋咋。契哥英國返嚟，做JP Morgan，你睇吓你！我以為你最愛我，但你最愛嘅，始終係你自己。」牧子從第三人稱欣賞小弟「一嘢轟落去」，大受刺激，如瘋似癲。
 
「仲有你為我，做過啲咩？尋日郁啲又發脾鬧我，搞到我嬲嬲地落吧。我落酒吧識左個港大讀Law嘅男仔，佢幾識氹我，第二朝作咗篇文送畀我。
 
「求其喺蘭桂芳搵個男人，寫嘢仲叻過你，你用埋啲口語寫小說，根本唔入流，工又唔搵，總知我好憎你呀！垃圾！呃我！我唔會再畀你呃架喇，呃完一次又一次！」牧子將佢契哥捧上天，連尋日識嘅仔，都同我比較，將我當係地底泥。
 
「好啦，分手啦，我地以後都唔好見。」講錢都算，但係講起我引以為傲嘅寫作，我真係唔忍得。我曾經以為我好愛牧子，但係佢忽然變得好陌生。


 

 
空氣死寂，車上乘客都望住我，睇我係幾咁不堪，幾咁折墮。
 
「你呢個畀女人寵壞嘅少爺，你同我一齊咁耐，為我做過啲乜？你成日話自己寫嘢叻，你有無冇為我寫過半隻字？你話『不如我地重頭嚟過』，就係等你一腳踏兩船？契哥成日問我不如做佢女朋友，尋日條仔又溝我，我而家就諗同邊個一齊。再見喇Marvin。」牧子錫咗我額頭一啖，巴士尚未到港大，我尚未向佢解釋阿予係我財主，冇阿予，佢就冇錢交租嘅事實，牧子就無情咁落咗車，離開咗呢個欺騙佢兩次嘅浪子。
 
佢嘅短髮，永遠消失喺我世界入面。
 
永遠。
 
如果阿予係夜鶯，我一定係故事入面嘅男仔，將從阿予得嚟嘅錢財，向牧子賑濟，但係牧子一個轉頭，就投向貴族男子懷抱，「誰都知道私樓比補習學費貴重得多」，我欺騙兩女，牧子轉投契哥懷抱，原來我地嘅愛情都係由謊話拼湊而成，就好似當日喺白鴿巢，將我老豆嘅經歷，作咗個賈梅士《葡國魂》嘅故仔，錫一啖額頭就永遠喺埋一齊，咁戇鳩，讀者看倌，你唔係信呀嘛？
 
呢個故事，沒有終結，其中結局，由你填補。我一直希望，牧子神女出身，性格剛烈，對我一番說話嘅傷害，係故意令我徹底忘記佢。我記性好，要記得嘅，我永遠記得，所以呢個結局寫完就算。牧子永遠係嗰個為我學「The Scientist」，買半邊燒鵝畀我老母食嘅好女仔，就好似小魚仙電影一樣，同王子喺埋一齊，而唔係好似童話入面講咁樣，悲哀地死去。
 
巴士到咗港大，我漫無目的喺港大校園遊蕩，幫襯Subway嘅賓妹，我今次冇買廿一蚊嘅Sub of The Day，反而買咗最貴嘅Steak and Cheese，我坐喺荷花池隔離嘅石塊之上，咬一啖包，淡而無味。
 


 

電話忽然一震，原來係牧子send whatsapp嚟：「呢個尋日喺酒吧識嘅港大男仔，將我同佢尋日發生過嘅事，改做故仔，紀念我地相識，先唔講人地叻過你啲咩百佳砌阿嬸故，起碼佢會氹我，你做過啲咩？唉，唔講，再見喇Marvin，再見，然後再見。」
 
我再拉落去，見到一篇名為《酒吧中》嘅短文，筆名「卡仔」，我向來唔引用別人說話，但為求故事完整，不得不轉載如下：
 
「卡仔每逢周末都會來這間酒吧，揮霍正倒數的青春。他雖是港大法律系學生，惟飽食終日，無所用心，在大學裡的幾年，酒喝了很多，書卻讀得很少。
 
酒吧內，卡仔穿著花俏的恤衫，點了一杯冧酒，坐在一隅打量著酒客。 
 
驀地，一位妙齡女郎步入了酒吧，逕往吧檯坐下。她身材姣好，略施脂粉，身穿一襲黑色全身短裙，一雙大眼睛閃爍著光芒，蓄爽朗的短髮，正是卡仔喜歡的類型。
 
卡仔的雙眼盯著她不放，黑衣女郎對著卡仔一笑，笑得極媚。
 
卡仔趨往吧檯，向女郎問道：『你自己一個嗎？我的名字是卡仔。』
 
女郎嫣然一笑，說：『我的名字叫牧子。』


 

 
『你好面善，我好像在別處見過你。』
 
『是嗎，我才第一次來這間酒吧。』
 
『Insomnia，我喜歡這間酒吧的名字。因此我經常來。』
 
『你經常失眠嗎？』
 
卡仔淡然搖搖頭，再點了一杯酒。和牧子言談甚歡。
 
卡仔伸手去摟牧子，牧子像蛇一樣向卡仔靠攏，活像無骨。放眼德己立街，蘭桂芳遊人如鯽，酒不醉人人自醉，卡仔今軟玉在懷，更是意亂情迷。
 
 『你靠得這樣近，不怕吃虧於我嗎？』卡仔酒過三巡，顯得有點輕佻。
 


 

 牧子格格一笑，道：『那麼，請你立刻放開手吧，你我只不過只認識了半句鐘。』然後她作勢掙開卡仔，卡仔自然摟得更緊了。牧子的手摟著卡仔的頸脖，卡仔想也不想就吻了下去。
 
 『你的樣子看起來很年輕，我看你大概還在唸書吧？』牧子微笑，臉上濺起了一雙梨渦。
 
 『我在港大唸法律，行將畢業了。』
 
 『這麼巧，我也在港大唸書。』
 
 『你哪一個系？』
 
 『太空系，你不會看不起我吧？』
 
 卡仔呷了一口酒，不自覺地笑了。
 
 夜深，德己立街除了酒之醇香，只餘下牧子的陣陣香氣點綴冷夜。
 
 卡仔招呼了一輛的士，送牧子回家。
 
 『坦白告訴我，你有沒有女朋友？』
 
 『有，我們在一起不知是五年、六年還是七年了。』在這當口，卡仔活像誠實好孩子。
 
 牧子淡然一笑，給了卡仔一個最甜蜜的吻，和一個假的電話號碼，轉身便走。
 
 從此以後卡仔再也沒有見過牧子，她究竟有沒有在港大太空系畢業，抑或已升上了香港大學，卡仔不知道，也無從猜度。
 
 卡仔去Insomnia也去得更頻繁，酒也喝得越兇了。至於那短髮的牧子，只於德己立街的凌晨在卡仔之生命掠過一瞬，以後就再也不曾到來。」
                                                        
閱畢，只覺「卡仔」之名極為耳熟，不知在哪裡聽過。我輕輕講句：「而我不知卡仔是誰，垃撚圾。」妒意驟生，奮力將無味道嘅Subway掉落荷花池，扔死JP Morgan嘅契哥與讀法律嘅卡仔，引來幾個港大囡囡嘅異樣目光，彷彿精神病會傳染。
 
我呆坐冷冰冰嘅孫中山銅像腳邊，哼起當日牧子唱畀我聽嘅明知故犯：「一切原是註定，因我跟你都任性.......」
                                                                           
我冇流過半滴眼淚，因為細佬同我講過：「逆轉裁判入面，有一句話，哥，你要永遠記住：『真正的男人……只有在一切都結束的時候，才會流淚。』」
 
幾星期後，我寫完小說，寫咗個童話式嘅結局畀阿邦同埋阿杼，兌現咗對阿予嘅唯一承諾，但係我再冇面目去見呢個女仔，我只係浪子，唔係踏七色彩雲拯救佢嘅行者，我永遠有負於阿予，亦都唔會忘記呢隻冰室夜鶯。
 
至於佢老母，我每一次睇虐待菲傭嘅新聞，都好怕係羅太被人拉：佢係好媽媽，亦都放我一馬，冇報警屈我姦佢個女，我遙望英皇道，衷心祝願呢位美婦人安好，無須同阿予講再見。
 
後來，我為咗證明俾牧子睇，我寫嘢叻過佢「求其喺蘭桂芳搵」嘅卡仔，我以牧子改嘅筆名「賈子」，寫下咗呢個荒謬而又充滿謊言嘅小說，名為《港大七不思議食女事件》。巧合嘅係，只須將「賈子」兩字稍加修飾，就變成「賣字」，他朝若有一日出書賣字，本書與牧子嘅愛情，俱為廉價嘅商品，喺呢個社會，口袋有錢，就可一買一賣，買我啦，屌我啦。
 
但係我唔會嬲牧子，因為我根本冇資格。我只記得我同佢一切嘅好，我冇資格去要求復合，我同佢嘅感情，喺第一次分手之後，已經係有賺；白鴿巢澳葡秋午，我永遠記得。
 
我是浪子，別泊岸。一日，經過Paul Smith，將原本用嚟畀牧子交租嘅錢，一嘢轟落去Sales姐姐到，買咗對深藍鞋帶嘅黑皮鞋，再穿上媽媽燙嘅G2000西裝，Gel個周慕雲頭，打條靚呔，披上Zara買嘅孖襟黑色大褸，於中環某甲級寫字樓嘅大機構，準備見工。
                                                        
「Oh you’re Marvin，it’s your turn now.」中年HR姐姐百般嬌媚，咀角一粒痣真箇銷魂。
 
「Nice to meet you. I’m Marvin from HKU.」我撥一撥頭髮，細細打量連身裙前方嘅拉鏈。
 
就咁睇，呢條中女……有啲姣。
今日大學生涯最後一日上課，九半堂，我告訴自己，不要遲到，不要偷睡，但終究不爭氣，遲到了，睡著了，在最後一堂港大西化教育之Equality and Discrimination，教授一聲下課，五年一夢隨即告終，心中茫然，撰文一篇以記之。

我幼稚園與小學均屬「一條龍」制，故其時畢業，無半點離愁別緒。中學之時，縱我為人謙厚，恩師班主任卻常言：「賈子成日考第一，叻就叻喇，但係格衰。」，英文科老師則常稱我為「Arrogant賈子」，說我恃才傲物。放榜之日，人望高處，水向低流，班主任雖極力挽留，我卻與幾位成績較好的同學，像永不泊岸的浪子，跳上的士，往那間收分要求極高的預科書院，修讀心儀的中國文學科去，把對母校的感激之情，埋在心裡。

豈知到該預科書院，我因放蕩不羈，成績表上遲到連連，不獲一席學位。我像食神裡的谷德昭，一手拉著那個好像不吃人間煙火的文學老師，厚顏無恥地說：「我寫野好叻架，收我啦！」其實，那時我寫作之能不過爾爾，寫作功課，不是網上抄襲，就是無病呻吟，不曾想到日後會成為業餘小說家。

兩年就這樣過去。那日預科書院畢業，心中一片澄明，港大中大十拿九穩，並無絲毫不快之情，我拿著1A2B2C，在聯招A1填上港大Government and Laws，A2報了中大日本研究，一旦進不了港大，就去中大讀日文，彌補小時候玩超級任天堂，看不明日文的遺憾----我就是如此無聊。




豈知，那日清早，聯招放榜，電腦螢幕赫赫寫著Government and Laws，我高興得在家裡大叫，就這樣成了港大生。我想，如果當年陰差陽錯，入讀中大日研，寫《中大七不思議食女事件》，刪貝沙灣補習一節，記於天人合一亭，與聯合組媽含吹瀨啜的愛慾事，不知會否更遭人質疑《七不》之真偽。

入讀大學之初，我去了St Johns College的FNS Camp，初嚐傳統宿舍之浪漫與輕狂。古色古香的St Johns樓梯，掛著大小不一的燈籠，燈籠上寫著「練命」」、「三年一夢」、「搏盡無悔」等激勵人心之說話，那時我想，大學生活，該當如此，豈知我大學夢比一般人長，一造就造了五年。

或受鄧一君「香蕉成熟時」之影響，我對舍堂生活十分神往，甚或開學之初，往圖書館借閱Ricci Hall林祖輝大仙所著的《男生發酵宿舍》，要提早在精神上度過三年舍堂生活。

然而我膽小如鼠，St Johns致電來邀請面試，我卻怕傳統舍過於忙碌，於是失約了，反而因緣際會，入了另一間不比St Johns清閒的宿舍，像Marvin和Travis一樣，住了三個星期就退宿。那時候，我和室友都覺得舍堂生活很扭曲，穿著一式一樣的衣服，喊口號，dem cheer，對舍堂這個無形的圖騰膜拜不止，彷彿有透明的手，憑空創造一個共同目標，填補無所事事的大學生活，讓舍堂中人互相競爭。

退宿後很清閒，我努力讀書，做個求知識的好學生，第一年把每一頁Readings都翻閱。那時法律學院尚在KK Leung，Pigeon hole的 Readings像俄羅斯方塊不斷掉落，單是Legal System與Law and Society兩科，已教我吃不消。



 

為謀稻粱，我去了中學教英文，去貝沙灣私人補習，誤人子弟，賺些外快。我很自私，無法無私地愛上每個學生，反而我是個偏心的教畜，只會疼愛尊重我的乖學生，因此我更肯定畢業後，我一定不會去教書。

大學第二年我花了大部分時間研習侵權法與合約法。教侵權法的是Rick Glofcheski，加拿大人，滿頭銀髮，架著眼鏡，常穿一件黑色皮西裝褸，我們所用的《Tort Law in Hong Kong》是他所著。Lee Mason則教合約法：他一副紳士模樣，坐在台上侃侃而談，十分帥氣。我由是開始浸淫在這個艱澀難懂的法律世界，每日在KK Leung的法律圖書館與Readings搏鬥，專心讀書。

但之後幾年的讀書生涯，無事可記，好像在大學第三年的土地法Mid-Term，遭來自新加坡的Say-goo教授給了一個D級之後，成績便每況愈下，有一次放成績，滿缸紅不成樣子，眼淚竟不住掉下，那是我人生唯一一次為成績流淚，好像對不起媽媽供書教學，像Larcos一樣險些割掉自己的包皮。自此之後，我隨即發覺自身對法律非如同學般熱枕。唸法律的同學，幾乎每個暑假都會在律師樓實習，但我就愛作無聊之事。

第一年暑假，我只留在家裡看世界杯。

第二年暑假，我為了成績，去了NGO做義工，負責坐，在辦公室無事可做，翻看了一次金庸小說，最後換來一個A-。



 

第三年暑假，我終於在一間小型律師樓實習，於高等法院跟進一宗藏毒官司，親眼見證香港警察的黑暗醜惡，為入罪，夾口供，無所不用其極。

第四年暑假，我愛做無聊之事，故反而在A&F，負責企，大概就是《七不》其中一節的故事。但我只做了四日，便因為工作過於無聊而辭工，餘下的暑假都在學日文。

Government and Laws是雙學位課程，唸完第一個學位後，大學第四年我搬去了那個新落成的宿舍，住在2414單人房，成為第二本小說的契機。宿舍生活極其無聊，Flora Ho健身室就成了我的教堂，我把過盛的精力都投放在那裡，練成了小說中的六舊腹肌，填補學業上的空虛。2414的生活使人寂寞，大學第五年上學期考試期間，我實在太無聊，用了半小時寫了一回《七不思議食女事件》，那個「DGS丫拿，DGS丫拿」的荒謬故事，在HKU Dryclub竟有三百多個讚好，於是我越寫越認真，終寫了人生第一本小說。

寫完《七不》之後，一日獨自經過大學街，見大學人來人往，當中必有孤獨患者，倒不如寫個寂寞小說，超越村上春樹，豈料知音者少，越寫越慢，到快要考試，《2414》尚未完稿。大學完結之際，七不成書之時，外婆不幸離世，未能睹外孫進入社會工作，在她眼中，我永遠是個長不大的超齡學生，除了遺憾，我不知要說些甚麼。

我既是Marvin，又是Travis。今日下課，我以為總有一兩個同學會找我合照，但我還是瀟灑地離開課室，不帶半點雲彩。下課後，我從百周年校園走到太古堂，想去吃太古堂雞脾，惟太古堂要辦高桌晚宴，我唯有去水街兄井宅，吃了一個「宅男炒飯」，乘小巴回宿舍去。五年一夢就這樣平凡地完結，沒有屌賓妹的高潮，像世上一切最好的事物一樣無端消失。

賈子除了鍵盤，甚麼都沒有，講大話編故事世界第一，但我無法假仁假義地在Facebook撰文一篇，寫毅然為夢想放棄律師的工作，換取幾百個廉價的讚好，因為我實不知能否下年獲PCLL取錄。今寫過港大五年所見所聞，唯有祝自己前程錦繡，五年一夢，但願長醉不用醒。