老實講,事緣係咁,今日放學等升降機返屋企期間
係電梯大堂見到個好生面口既女仔
我一入大堂就同佢對望左下,自問雖樣毒,但係個心係正常人
對住佢微笑點左下頭,佢都對我點左下頭,然後就無出聲係到等升降機
基於我屋企大堂係有三部升降機
1部單數樓層,1部雙數樓層,重有部係咩樓層都到既
個女仔就企左係我隔離望住同一部升降機,咁姐係代表佢都係住單數樓層啦?
但係我見都未見過佢係到住左十幾年
而且佢套校服都係都唔係呢區,咁應該係外區學校黎
心裡面就諗佢九成九係上黎搵男朋友扑野啦屌


之後諗諗下don9野,部升降機就到左
咁我準備行入去啦,點知佢又起步一齊行,兩個係升降機門口阻住左對方
咁我就退後左步笑住示意俾佢入先啦,之後佢就微笑咁行入去啦
入到升降機,我見到佢搵緊佢想按既樓層,咁我無理佢啦
,我按左自己果層就退後左望住個樓層顯示牌
廢時望住人地啦,令人地誤會自己係色狼啦,
呢個時勢,你望望個女仔分分鐘都俾人告你視姦
等到自己樓層既同時就諗下返屋企做咩好啦
(不過大慨都係上高登上一晚之後沖涼訓嫁啦)





"叮~~~"
部升降機到左我果層啦我見到於是就行左出升降機
行返屋企期間,覺得後面好似有d野....
我唔知有無巴打同我一樣,係細個睇鬼片睇到有陰影果d人
姐係成日凝住係升降機同埋行防煙門果條樓梯時後面緊有野跟住自己
咁我心裡面果陣時諗,依家日光日白,無事既,自己多心姐,之後行多兩步唔係太對路
我於是慢慢寧轉身.....見到有個長頭髮既生物...
我即刻大叫左出黎
之後果隻生物都一齊尖叫,好似killjo咁叫




係呢個時候我就更驚,叫得更大聲
點知呢個時候條友一巴車左落我到
之後痛到我仆街,個人清醒左
之後望真d,原來係岩岩個女仔
我見到佢塊面紅哂,企係原地喘氣之後係到擦眼淚
之後心知唔對路,嚇親人,就細細聲問佢有無事呀咁...
點知佢突然之間好惡咁指住我講:
[仆街啦你,人嚇人無藥醫呀屌你!]
我即時心諗:
下?
明明岩岩見佢重好似好有禮貌,依家又屌哂鬼咁,我知係我唔岩,但係都唔洗咁呀]
但係基於廢時罵交,就話
[係呀係呀,唔好意思呀,你無事咁我走先啦....]
當我檸轉身想跑返屋企果陣時
條友扯住我個背包,之後好問我,
[我想問d室係邊到,我第一次黎,我要搵人]




之後我就指俾佢睇啦
之後佢就放手放我走,我都無轉頭望

返到屋企放好背包,見到檯面有張紙,老母同家姐原來出左去行街
咁我無理啦,反正見怪不怪
但係諗兩諗,果條女去搵d室果個婆婆做咩呢?
因為D室個家得婆婆一個,婆婆同我阿媽好熟,我細個果陣時都成日照顧我
佢明明就同我講過佢無人無物,點解無啦啦有個十幾歲死o靚妹去搵佢呢,唔通係d失散孫女?
但係關我撚事咩於是就無理上高登
當我見到有個avpost,down完想打j果陣時
突然門鐘響,我心諗做咩咩鳩,老母應該無咁快返
於是著返條褲用防盜眼望下啦,點知好死唔死俾我見到係岩岩果條女....

於是我偷偷地打開度門,用門隙問佢咩事
佢就話要黎搵人




我心諗你搵邊個呀,我都唔識你,
於是打開左度門,隔住鐵閘問佢搵邊個,係唔係搵錯樓層同埋搵錯座數
佢就問我呢到係唔係x座21樓B室
我話係咁又點,
之後佢話咁咪岩囉係呢到啦,快d開門俾我
心諗,三唔識七,無啦啦開門俾你咩?
於是追問佢,你唔係要去D室咩,做咩鳩搵到黎我呢到
佢就話原來聽錯,係B室唔係D室
佢重話岩岩個婆婆以為佢係果D上門sell收費電視d人趕佢走
咁我就問佢你叫咩名,我無收到通知有人同我講今日有個好似你咁既妙齡少女黎我地屋企
之後佢好大聲妖左我一聲之後
佢開始拎佢部手機出黎按左幾下,之後塞入鐵閘俾我,叫我聽
我一聽...
[喂?
係唔係八輩子呀?
]
把聲好熟,但係我諗唔起係邊個




[請問你係..?
]
我係林姨姨呀,你細個住係荃灣隔離屋個姨姨呀

咁我又講下林姨姨先啦係到
我細個重住係荃灣果陣時,同隔離屋對姐弟成日一齊玩,細佬細我一年,個家姐大我兩年
佢地阿媽就係林姨姨,佢同我阿媽好熟,佢地係新加坡人黎
咁樣我地搬左去屯門之後,佢地係荃灣住多左兩三年,都移民左返去新加坡,因為話咩97前走喎

咁好啦,我就記起邊個係林姨姨啦
我就同佢寒暄幾句
問下近年點呀果d,咁傾傾下,個女仔好唔奈煩咁就向住電話大叫
[林姨姨呀,你快d同佢講咩事先啦,我重係佢屋企門口,佢唔俾人入去呀...]
咁林姨姨應該都聽到,佢就話係呀係呀八輩子,我唔知你媽媽重記唔記得
你細個重住全荃灣果陣時,你媽媽借過錢俾我個親妹妹,果陣時你媽媽重講笑話唔洗還d錢
只要八輩子同佢個女大個果陣時結婚就得......
..




我呢個時候即刻望住呢個好似細我三四年既女仔下左一聲
然後個女仔啤左我一下...
我心諗唔係咁正呀麻,無啦啦有條女送俾我?

但係咁我覺得都係老母講笑姐,
但係林姨姨突然轉哂語調......
佢話佢妹妹病死左
(我其實只係記得林姨姨個妹妹係長期病患者(糖尿果類好似),因為林姨姨個妹妹都有照顧過我,我阿媽要返工果陣時)
我就話,下,咁依家佢個女依家點算?
林姨姨就話,因為佢係香港無人無物,所以要去你地到住一派先
佢只要攪埋d咩監護人手續,同埋移返佢個妹條屍返新加坡(?
)
就會黎接阿露露,佢話晏少少會打俾我阿媽講(露露應該就係個女仔個名)
咁我就大慨明白件事啦,就話咁好啦,林姨姨麻煩哂你啦,咁我俾我媽媽依家個手提電話號碼你啦
之後佢就話好啦,之後我就一邊傾一邊開門俾露露
之後我都未開哂個閘,條女就一下推開我,扔左個背包落沙發,我呢個時候就同林姨姨講遲d傾啦
之後收線扔部電話俾條女,條女接左之後就細細聲講左句:[麻鬼煩..]
之後我扮聽唔到,關返度門,之後佢問我間廁所係邊,要換衫先,今日體育堂成身汗
我就話你盲嫁,間屋有幾大呀,你自己見到有花灑咪入囉
之後佢衝左入廁所,大好聲關門"砰!"
我心諗洗唔洗咁撚大力呀,睇黎呢條女都係果d公主病勁嚴重既死港女

咁我見肚餓,就去煮個麵食
咁我開廚房水喉既時候,我聽到條女係廁所好大聲咁屌左聲
咁我唔知大家屋企係唔係同我一樣
一條水喉成屋共用,姐係我廚房用水,會令廁所用既水變少,同埋沖沖下熱水會變凍水
咁我就偷笑左下心諗抵你死啦仆街,之後長開住廚房個水喉
點知我煮好個麵,拎返出廳果陣時,條女係廁所開左條門隙仔大叫,叫我入去
我就食住麵係廳到同佢講,你有咩就講啦,我聽到
之後佢話無熱水
叫我幫佢較,我就話係呀呢幾日熱水爐壞左,你就沖住凍水涼先啦
我晏d先睇下,之後條女又關返度門
係呢個時候我連麵都食唔落,只係係到笑...
諗返都覺得自己仆街

咁我幾經辛苦,食完個麵,洗埋個碗之後,條女終於出黎,佢攬住條毛巾,住著條排球褲,著住件海綿寶寶
頭都無吹咁偷偷摸摸出黎扔野落垃圾筒,咁我就覺出奇,佢扔咩鳩
之後行去垃圾筒睇啦,原來係m巾
我就同佢講唔洗咁鬼鼠
我地屋企好多女人,我見慣,你就當係自己屋企住啦
(因為自己良心責備岩岩係到玩鳩人)
咁佢無出聲,坐係沙發睇電視,咁我都無理佢,上我既高登
之後個氣氛勁靜,我就頂唔順,想戴耳機聽歌啦

當我準備開果陣時,聽到佢講我叫x露..你可以叫我露露..
之後我無望佢,心裡面諗兩諗,一個女仔都幾慘既死左媽媽,又無親戚係香港
我就望住佢,微笑住同佢講:[我叫八輩子,你叫我阿八啦]
之後就無理佢,但係我都無戴耳機,廢時佢講野我聽唔到,好似好無禮貌
之後又dead左十幾分鐘,佢話想食生果,我就隨手係後面個生果盤扔左個蘋果俾佢
佢接左之後話要食橙我就話你自己過黎拎啦麻煩鬼
之後佢話你接返住個蘋果先我話你自己放啦
佢又話佢數三聲,就向我個頭扔,唔接扔中我個頭唔關佢事
我就緊係唔信啦,咪話你咪扔囉屌
點知佢數完三聲,真係成個蘋果扔向我,但係我背向住佢唔知,
成個蘋果扔左我耳仔上小小個位成個蘋果重要爆開左半
痴撚線條女大力到,on撚99
之後我按住個位成個捱左埋張椅子到大叫,痴撚線嫁!你真係扔我,重要咁撚大力
之後佢微笑住同我講,呵呵,唔關我事嫁~~之後自己行過黎拎左個橙返沙發食...
咁佢食完個橙無野做,又走埋黎問我做緊咩
我話無呀上下網咁咋,佢就問我可唔可以俾佢用一陣
我就話一係咁啦,你用住我家姐部手提電腦先啦
之後佢->
佢就叫我借間房俾佢用電腦
咁我就話ok,帶左佢入房,俾佢坐左係我張床就出返去
佢坐果陣時我見到佢對腳係到盤腿....
哇真係

咁我無理啦,出返房用電腦
點知突然之間聽到房裡面有好大聲音樂聲,咪又行返去門果到偷聽下囉
點知聽到佢聽sorrysorry
就係呢個時候,決定扮下野入房拎野,一開門
我->->
佢->->

原來佢係到扮緊sj跳sorrysorry,on99重要係跳緊sorrysorrysorry果下
之後我掩住嘴偷笑咁關返度門...
點知佢捉住我衣袖,笑住咁問我:[你笑咩喎死人頭!哼]
之後我話無野~不過其實你可以出廳開ps3上youtube跟住跳,個廳大d,方便你跳
之後佢問,你會唔會笑我嫁?
唔會啦無聊鬼,你要跳咪跳飽佢囉
之後佢就出廳,叫我教佢用PS3上網,之後我教佢期間,
見到佢件海綿寶寶某個部份既起伏位都幾ok
咁我就拍拍自己塊面叫自己冷靜d,條女好無知咁由下望住我,問我做咩,
我話無事無事~咁你依家識用啦?
之後佢笑住咁點頭話嗯我就行返過電腦
就係呢個時候...我諗起件事....

我諗起未set返個喇叭既音量....
我老豆好撚鍾意果d音響....唔知咩春5.1立體聲(?
)
我唔知咩啦,我成日朝早都俾我老豆聽d歌嘈醒
我記得有一次,星期六,我老豆睇咩黑鷹xxx小時
d子彈聲呀果d,嘈到我係房嚇醒
之後我重好驚衝出房,原來我老豆睇緊戲
有時候我睇戲,d角色講野細聲到仆街,但係d背景車果d聲又大聲到死
我開大聲小小去聽對白,老母又罵我....
諗起真係燥底
好啦,題外話講完
就係呢個時候,首sorrysorry開始播,我都來不及較返細聲d......
.
果d電子聲....哇,仆街,條女都嚇到原地跳左下
之後我就去扭返細聲d,之後就同條女講話你下次用注意下,你跳啦
之後條女偷望左我幾下,見我背向住佢用電腦,佢先開始跳
但係其實我一路偷望緊佢而且偷笑緊

然後佢見到我笑佢啦
之後佢走埋黎笑住咁推左我個頭一下問我笑咩
雖然佢笑住...但係用既力度好似想殺左我咁......
條友真係怪力星人
之後我叫痛,佢好緊張問我有無事,我話無啦
之後佢話,咁你笑咩呀~快d講呀~
我話無,只係覺得好得意姐女仔跳男仔舞
之後佢話,咁你跳俾我睇呀,你既然知道呢首係咩,你一定識跳既
我心諗係呢d咩撚野邏輯
之後我話唔識,細細力推開左佢,之後佢學C朗插水扮仆街,但係我都好驚整親佢
之後我走埋去扶佢果陣時,佢話唔理呀,你推低左我,我要你跳俾我睇
好啦好啦下,於是我叫佢起身先,之後鳩跳左幾下(你知啦毒撚邊撚到識跳舞,你叫我唱幾句歌仔就話姐)
之後佢係沙發大笑,我對住佢微笑話好好笑咩?
之後就無理佢,入房打俾老母

老母一聽,我就問佢知道咩事未,我老母話知
我問佢我無啦啦點解會有未婚妻
佢話佢都唔記得左件事,所以無同我講
正當我心諗老母你咁都得既時候...
佢又話~阿仔~既來之則安之囉,反正你依家都無女朋友,益左你啦,屋企無人,唔好做d咩壞事呀對人

我對住電話大叫
佢岩岩想拎個蘋果殺我呀,壞事,佢對我做壞事就差唔多,你同我快d返黎,我驚你返黎果陣時我己經俾佢用唔知咩生果扔死啦
之後我阿媽話好啦好啦,咁我快d返黎啦
之後就cut左我線...

我好絕望咁抱住頭諗今日咩日子咁黎虐待我…我唔想死係生果之下..
之後就出房放返好部電話,係呢個時候我見到條女係到玩緊我部NDSL
之後佢見到我,問我咦原來你男人老狗都有NDSL嫁?
估你唔到喎
之後我無理佢..坐係沙發望住部電視發呆
諗兩諗唔對路...我決定要離開屋企,直到老母返黎先算!
於是我入房一邊換衫,一邊打俾d朋友,約佢地出街陪我
但係班死仆街話無錢...但係奈何呢d咁既情況,我就話好啦好啦我請啦,機鋪等啦
我換好衫,準備出門口果陣時,又係到諗,放條女係到又唔安心,一陣偷野咪仆街
之後迫於無奈,人都就癲既時候,就同佢講...你介唔介意陪我出一出去?
之後佢諗兩諗又諗兩諗問我去邊,
我話出去先講啦趕時間,於是佢就話,啦,費用你俾呀~你求我出咋,我唯有陪下你呢個電車男啦
ok,你鍾意點就點啦下..
此時只係希望,有我班朋友係到..佢唔會亂黎啦

等輕鐵期間...條女不停追問我去邊去邊,我話去機鋪打機,我班朋友都去
佢就話,下?
呢d叫咩急事呀?
我返屋企啦咁...
之後我佢想走既時候,我問佢,你有屋企既咩?
你有鎖匙咩?
之後佢無出聲..
我心知講錯野..走前同佢講sorry,
之後佢話唔緊要,咁我真係無屋企呀麻..好啦好啦,去機鋪啦..
之後佢全程都dup低頭唔出聲...
坐車期間我無野做,望下佢d打扮,見到佢著短褲,白色長靴,啡色嬲,有帽,有毛毛裡面著件普通t-shirt
戴頂有兩個波係帽邊既可愛白色冷帽
佢無化妝,但係都己經覺得好可愛
但係奈何佢心情俾自己攪壞左...所以決定哄返佢

帶住女仔去機鋪我都係第二次
第一次係同中學同學去,但係之後都係全男班去多
基本女仔都唔係太鍾意打機,自己近年都少左落機鋪
咁今次唔例外,得男仔去
去到機鋪門口,己經見到班仆街係入面玩緊
我就問露露驚唔驚嘈?
其實可以返屋企或者食下野行下街都ok
佢就話唔緊要啦..之後自己入左機鋪

一入到機鋪,我換完銀仔,就走左埋去俾左20蚊露露,叫佢自己搵下野玩啦,我可以陪你玩既
佢就話想玩popmusic,我就話好呀咁
班仆街仔見到我身邊多左條女,就個個棄哂機走哂過黎起哄
我就話呢個係我表妹,佢叫露露,會係我屋企住一派
之後露露用佢最招牌客套笑容(姐係第一次係電梯大堂見到果種笑容)
對住班人係到講你地好
我心諗,我呸,死妹釘學人假笑,我都識啦
但係眼見班仆街己經起哂疢,我都唔知講咩好

於是我就驅趕班人返去打機
之後我見露露一路都無咩笑容...可能大慨佢唔鍾意呢個環境又或者真係我頭先講話你有屋企咩?
果陣時整到佢諗起d唔開心既野...
咁我真係忍唔住...就拉左露露出機鋪,同佢講對唔住,之後佢笑住話唔緊要啦..
見到佢苦笑個樣...我真係心都酸埋,諗起自己由一開始玩佢攪到佢無熱水沖涼
去到後來又推人落地下,又話人無屋企
真係好仆街

於是就叫埋班人出黎,去食野
我問露露想食咩,佢又話唔肚餓,
我就話,唔肚餓咁去食甜品啦~~~你地女人唔係有第二個胃裝甜品既咩?
之後佢係到掩住嘴笑
於是我地一行9個人就向商場既甜品鋪出發~~

咁你地知啦....
商場裡面果d甜品鋪,黎黎去去都係果幾間連鎖店,滿x果d嫁啦
咁佢又話唔鍾意食芒果
咁迫於無奈就去附近一個地方d普通鋪頭仔食甜品
咁果到叫波x啦,住屯門都可能會知,果到裝修都幾靚

咁我地入到去坐低叫左d野之後,班仆街仔就開始溝女啦,咁我都無理
點知班人又問人三圍呀,有無男朋友呀,讀咩學校果d
但係露露又好巧妙咁講話三圍係秘密,之後其他正常既問題都答哂
一聽先知佢無男朋友,係沙田讀書,同埋知道佢幾歲呀有咩興趣果d
咁我就扮哂唔在意咁偷聽班人講野啦,但係呢個時候露露突然用左手hold住個頭,右手抬住我右面肩膀
用好輕視既眼神問我
[嘻嘻,其實你係唔係偷聽緊姐~~我既未婚.....]
係呢個時候我驚到仆街
我就掩住佢個嘴
佢就係到用怪力扯開我隻手,之後大叫,我既未婚表哥
之後我心裡面安心咁嘆左下氣
真係呢條死女包,我同佢相處再耐d分分鐘會有心臟病都唔出奇

咁d甜品黎啦,我地一班人正常會一齊叫好多款,之後大家share黎食
但係今次有女仔,咁大家都各自各叫啦,廢時有咩口水接觸
但係露露望住其他人個甜品,流哂口水個樣我真係一世都記得
但係為左銀包著想...於是我就話...不如大家今次都share黎食呀?
之後班仔既眼神好似皇帝發米咁樣望住我
之後班人即刻推自己碟甜品去中間,我都推左出去
之後露露就好滿足咁係到食,我就其實只係食返自己果碟
當我食食下,見到d男仔既視線基本係去左佢到,但係又唔係望面果d,我就覺出奇
原來個on9妹個領同個身有勁大個空隙
於是我即刻幫佢拉埋件嬲
成班仔係到好失望拍臺大叫屌
我就話你班仆街我表妹你都唔放過
之後露露重咬匙斤唔知咩事無知望住我係到咦咦咦?
我話無野呀凍天你著多件衫啦仆街
之後佢話哦之後又食佢既甜品

當我諗緊一陣有咩做既時候,電話響,原來阿媽打黎話佢返左屋企
唔見我地問我地去左邊,我就話露露見肚餓,陪佢落街食野依家返

於是我扔低左錢就拉左露露走,但係露露走前重話要個木康布丁外賣...

女人真係有第二個胃裝甜品.....
我會記住呢一點。

返到屋企,我老母一見到露露就抱住佢話好耐無見啦,你認唔認得我呀咁
露露又用埋老客套表情同對白話認得,但係我心知佢份人唔係咁囉
之後我家姐又係房衝出黎拎左好多紙袋,話幫露露買左好多衫,叫佢暫時著住先..
仆你個街...雖然ixxued衫唔係d咩名牌..但係我自己都唔捨得買...
我老母竟然買左兩三個紙既衫俾佢,我真係葡萄到仆街

我無講野,入房換衫,一出黎,我老母話間房俾住露露訓先,直到林姨姨接佢走為止,叫我做廳長
咁我都無所謂,之後我阿媽又叫我聽日放學得閒就陪露露出去揀部手提電腦
因為佢係到應該會住大慨幾個月至半年左右
我聽到個人即時呆左......
.......
.
呢半年我有派受啦仆街....
平時電腦係廳打J己經好唔方便,依家重要多左個女仔係屋企,呢個女仔重係又粗暴又惡..
唉..當我坐係沙發好無助咁哀嚎既時候...我老豆都返埋黎...
一入門就抱住露露大叫你好呀我既未來媳婦…我心諗未你老尾咪仆街老豆..
自己都有我既生活..雖然我係毒撚,但係我都有自己鍾意既人...
人地再唔鍾意我都好,唔代表你地話我地係未婚夫妻就要結婚
何況露露都未必肯啦,佢重細...on99

諗到呢到...我入左房關埋門鎖起度門,訓係張床到想死
但係我老母呢個時候又敲門,叫我開門先...
---Advertisement---




正當我以為佢有咩想講果陣時...
原來佢叫我幫佢換床單換枕頭俾露露訓...
聽到呢到我真係火起屌左聲拎哂自己d枕頭同披出廳扔哂落地之後行返去電腦戴起耳機成晚唔出聲...

飯又食完,暄又寒完,班老豆老母家姐露露終於肯入房訓,我就on99,係沙發望住部電視訓唔著
於是就係碟櫃搵左套不能說的秘密睇,戴埋電視用果個藍芽耳機就唔洗怕嘈到班友仔
當我訓係沙發好自由自在睇戲既時候,我又見到走廊有d野郁郁下,
但係今次大慨都估到係露露,於是就起身行埋去,叫佢想睇就坐過黎睇啦
點知一行埋去反而佢俾我嚇親
佢今次一拳打左落我個肚到......
.屌


之後我無理佢,坐返埋沙發,佢都即刻意識到打到人,就走埋黎同我講對唔住
我好隨意揮揮手叫佢唔好阻住之後,佢都坐左係我隔離睇..
我見佢又睇,但係耳機又得一個,於是就俾左佢戴住黎聽,反正我睇左十幾次
對白都識背,我都係訓唔著志在搵下野做姐...

正當去到見到路小雨係周杰倫背後搭佢肩用手指篤佢面豬果陣時...
突然之間露露又學佢咁樣,搭住我肩
但係我知佢想做咩,我就無寧轉頭
之後佢強行起身用兩隻手寧我個頭向住佢,之後條友好滿足咁篤我塊面
之後我好無奈睇返套戲



其實不能說的秘密呢套野d位都幾感人同sweetsweet
我第一次睇果陣時都有喊
我估露露其實都應該睇過好幾次
因為有一段路小雨問周杰倫有無想佢既時候,之後話我好掛住你呀..既音樂果段果陣時
露露都跟住d對白講
但係我都無理,照睇...

當去到周杰倫同路小雨係小雨屋企天台表白果陣時,係到播音樂...
突然露露係到哼果段音樂...重要係一個一個音咁哼出黎...(喊住哼果種)
之後我望望佢,我己經見到個傻婆係到喊緊,佢用手抱住兩隻腳咁屈埋坐係沙發,
之後望住電視係到喊,D眼淚又係咁流...
哇我真係唔忍心...我即刻用張披幫佢擦眼淚,停左套戲除左佢個耳機問佢無事呀麻?
佢咩都無講...只係攬住左我......
.......
.......
.......
...個枕頭



係呢個時候...
我老母出黎去廁所問我係到攪咩,同時佢又見到露露喊....
我意識到呢鋪我跳落黃河都水洗都唔撚清啦...

果然...
第二朝一起身一家人食早餐果陣時....
老母同家姐兩個係到單單打打話我係色狼
又話咩野夜晚晚扮哂深情睇愛情片做咩呀咁
我無理,換好衫就返學,而露露都用d照牌笑容打發我屋企人就同我一齊出門口
我教左佢點坐車之後,就自己坐車返學
係呢個時候,老母又打俾我,叫我記住放學去陪露露買手提電腦
我搭單問阿媽,你好有錢咩?
我電話就壞都未換,你不如換部俾我呀
佢就話,佢有義務照顧露露...唔可以用錢計..
聽到呢到我阿媽語氣變哂好似有苦衷咁,我都廢時抽佢水
但係我又無露露手提number,又無約佢幾點邊到等


於是同阿媽講,阿媽又話我連人地都攪喊過竟然無人地電話
女人個腦係用咩邏輯去諗野?

於是佢一邊抽我水一邊搵露露個電話俾我...
然後我save低就收左佢線./.
基於琴日出黎果班係中學同學,所以基本上依家我身邊果班同學都唔知露露既事,
所以我都廢事提...做我既毒撚

雖然我係毒撚...
但係其實我對電腦既認識真係唔多
我屋企用緊部電腦都係叫同學幫手砌咋
於是我就當日係咁問d同學有咩手提電腦又平又好用,同埋係邊到買
當我整好哂d資料,就sms俾露露約佢幾點邊到等
點知露露話唔識去深水步
於是我就突登走出房室打左一大串既字教佢


打完都手累...

但係當我一入返房室,電話突然係咁震
我又行返出去,我聽到阿sir大叫
哇同學你岩岩入返黎又出返去,你再係咁我當你無返嫁呢堂
但係奈何無計,出去照聽,原來係露露,佢話睇唔明,要我親自講
好啦,講完之後入返房室,成班同學又起哄問我同邊個傾電話,我笑住話關你地鬼事咩
一放學,我就飛去坐巴士出深水步,因為我唔係讀中學
遲過露露一個鐘放學啦今日d堂己經
所以驚佢要等,就趕出去

但係勢估唔到,呢d時節都會落雨...
一出到去深水步,我就跑去地鐵站搵露露,我只係見到露露企係個出口到望住個天
佢成身濕哂,應該都係岩岩先走入去避雨...
我好唔好意思咁跑過去同佢講唔好意思咁遲先到,佢只係笑住話唔緊要,之後打左個乞次


我就除左件嬲俾佢著住先,之後拉住佢跑過去電腦城..

一到電腦城,我企係到望住佢...己經見到佢件底衫現左出黎...
之後我就話你拉埋我件嬲個拉鏈啦...見到你內衣啦..
之後佢望望自己,拉完拉鏈,笑住捏我塊面
[哼,多謝你提醒呀色狼未婚夫]
雖然好痛,但係唔知點解感覺好奇妙....
之後我就話~好啦好啦,行啦,早d買完返屋企,我幫你set埋上網同埋幫你set防毒呀
於是就踏入左高登電腦城

我唔知大家有無行過高登電腦城...但係有個入口條樓梯勁斜
果陣時重要地下濕濕地,攪到我地兩個要互相扶住黎行上去
上到去,我拎本筆記出黎,開始對形號睇下d價錢格下價
露露問我本筆記有咩用,我就話今日搵到既資料
之後佢就微笑住話多謝我
雖然心裡面好想回應話唔洗
但係我知道係佢面前唔可以做好人
於是就話~唔係阿媽叫我都廢時陪你買,一陣返到去買得貴又唔好俾佢罵就煩啦
之後佢係到話係咩係咩~哼
我就無理佢,一路係到格價
但係愈行愈唔對路我發現有好多人經過都會望露露
之後心諗...都岩既...呢到d仔好日都唔見學生妹...
於是我就同露露講快快趣決定買邊部,買完好走...
結果我地係一間有個女仔sales既鋪頭買完部白色既手提電腦就走左

是咁的
兩條友,拎住部手提電腦係無雨傘既情況下
見到自己要坐果架巴士埋站
但係自己重係對面馬路
你地會點?

緊係追啦仆街!
一陣放工時間無位tim呀屌你
兩條友即刻開始唔知幾多米長跑比賽
幾經辛苦衝哂紅燈,終於追到,此時門己關...但係個司機唔開門俾我
但係當露露趕到既時候...個司機又開返
咩意思先...屌
okok,我算
上到車,上到上層,露露坐左係個二人位到,咁我無理,另外坐開左..
反正唔係太熟..廢時啦..
但係當到西九果個站果陣時,有d人上車,當前面都坐滿人得返露露隔離個位果陣時,
露露向我求救叫我陪佢坐

當一個中年男人打算坐落去既同時,我大叫先生先生,之後佢呆左望一望我
我都即刻坐左去露露隔離,之後話唔好意思呀我認錯人
之後露露望住窗外係到偷笑,個中年男人就啤左我一下
我就好似死狗咁係到對住個男人哈哈笑
之後就無再理個男人,反而捏露露塊面
同佢講,我幫你重係笑我,你去死啦
之後佢坐直個人,之後係我耳仔邊細細聲講....
[未婚夫緊係要幫未婚妻啦,唔通你忍心見到我係車上面俾其他中年大叔坐?
嗯?
]
之後又望返窗外係到哼d好輕鬆既音樂...
但係聽到呢句對白既我...心情突然好奇怪

曖昧關係我試過好多次,但係聽到佢咁講,唔知點解真係會係心裡面笑出黎
但係我又要壓抑住個情緒,,,結果出黎變左噗一聲
重要好撚大聲,前面個學生哥都望一望我
之後我就用部手提電腦個盒遮住自己塊面....
之後露露重係到用手機影我個監介樣

架車經過美孚去到屯門公路,我己經頂唔順恰下恰下
因為上完堂又趕住出去,又追車天氣又咁...
己經有d睡意...於是訓著左...
我再醒返己經係露露係到打我個頭,痛到我醒左
佢話到站啦重訓
我係有起床氣果種人...本身俾人嘈醒己經燥底...重要俾佢咁撚大力打個頭
於是咪吼佢...知啦屌,咪撚打啦痛呀仆街
佢見到我咁既反應...呆左望住我,我望住佢,諗兩諗先醒起原來我岩岩坐巴士坐到訓著左
於是我立刻認衰仔講sorry無心咁惡
點知佢粒聲唔出又推開左我衝左落下層,我追都追唔切
點知我一落到去下層,見到佢自己企左係巴士站到左望右望
我見到佢咁..
[點呀?
係唔係唔識返屋企?
我帶你返屋企啦..唔好再就圍走啦,我地雖然無任何關係,但係希望你可以當住我係你最親既人先。
]
我企係佢後面同佢講完呢句野,佢無寧轉身
佢只係默默咁點點頭,之後我就摸摸佢個頭...
叫佢唔好喊啦乖啦,返屋企,沖完涼,我切個橙俾你食
之後佢向後揮左拳...又打中我條腰...之後話佢無喊...
真係痛撚到我....女仔點會咁撚暴力嫁?

返到屋企,例牌又係未有人
我叫露露沖涼先,之後我自己就沖左兩杯熱柚子蜜
之後拆開個死人盒,拎部機出黎開左佢,之後set返上網防毒呀msn果d
但係我手機突然響,一睇原來係露露打黎
我心諗做咩鳩?

之後一聽,佢話唔記得拎毛巾,叫我幫佢
咁我拎完,敲廁所門,佢開左條隙仔,我就塞入去啦,點知我都未縮手佢就關門,夾到我...
我即刻叫左出黎,佢好緊張咁開左度門問我有無事
我半開眼咁流住眼水話緊係有事啦暴力星人...
之後......
.......
.....
我見到佢無著衫個樣
但係由頸開始以下部位都俾浴廉遮住左...
佢紅都面哂!
之後又係到killerjo大叫
我就即刻大叫屌呀仆街啦(我唔知點解會咁叫)
之後出返去,之後就扮無事...

之後過左無耐..佢著返衫出黎問我有無睇到d咩...
我話無呀我無呀我無呀咩都無呀
之後佢見我語無倫次就用d好懷疑既眼神望住我~
真係無~?
無,小人夠膽保證除左你塊面之後我咩都睇唔到
之後佢係到大笑
好啦,咁本官就放過你啦~~反正我岩岩都夾親你隻手,我部電腦點呀?

之後我就拎本柚子茶俾佢同佢講你飲住先啦,差少少
之後佢就好好奇咁棒住杯野問我咩叫柚子蜜
我話,有益野呀,飲左包你上癮
佢細細啖飲左一口之後,好似哥倫布發現新大陸咁樣大叫wow好好飲呀~
之後我笑左聲,之後細細聲講,細路女..
佢用手指篤我條腰~細咩路女呀下~哼
我係果種好怕俾人篤腰既人
之後俾佢篤到係沙發典典下
佢就企係原地望住我笑
但係我又好撚辛苦

典完之後,幫佢裝埋其他野就俾佢用
之後佢望到滿心歡喜,之後係到話,你真係好人
我就回應佢,咁快派好人卡俾我呀未婚妻小姐
之後佢話係呀~派定俾你先,廢時你愛上我啦未婚夫先生~
哦,我就無佢咁好氣咁拎走佢個飲完既杯入廚房打算洗野
點知條友呢個時候扯住我身尾...
[沖多杯俾我飲好無?
我好想飲,求下你啦]
我見到佢咁既表情..
我最驚女人嬲同埋喊
好啦好啦,你坐陣先試下用下部野有無問題先啦,我沖多杯俾你啦麻鬼煩
之後佢好似d小朋友係歡樂天地扔彩虹扔到公仔咁大叫好野萬歲

我沖野飲期間,佢係到同我傾計
佢問我聽開咩歌,我話台灣香港外國日本韓國都有聽,但係無特定歌手
之後佢就話不如我唱首歌你聽好無?
我拎住杯野出返廳問佢想唱咩
佢就話,如果我變成回憶你聽過未?
我話聽過,你識唱?
之後佢話係呀~報答你又幫我拎電腦又沖野飲俾我飲,我就唱俾你聽啦~

旁晚時份...屋企燈都無開...出面落住雨
屋內氣溫又低..我坐係沙發,望住一個女仔,企係我前面唱一首關於死左之後唔放心現世愛人既歌
唔知點解突然又諗到半年後露露又要走既時候…到時人去樓空,生活又會變返好似平常咁..枯燥無味..
唔知點解咁突然個鼻好酸...
露露見到我眼濕濕,就好得戚咁話係唔係好感動呢,感動到你喊呀呢?
之後我扮無事..放低個杯俾佢,叫佢快D飲完我要洗野,我就行左返去電腦邊....
一個外表唔好既男仔..
本身都唔會有d咩精彩既生活可以過
日復一日既生活真係好難受..
每日坐車返屋企望住個天,感覺好辛苦
唔知幾時開始,有一個人介入你既生活
就算你唔鍾意佢都好,但係你都會因此而感到有一丁點兒既開心
因為你生活終於起變化了。

果晚,我無同露露講過d咩,一來驚真係變太熟到時唔捨得,二來根本係唔知可以講咩..
上左成晚高登...成頁post都紫link哂,連少女時代post都入撚埋
佢終於眼訓入房,而我都可以去沙發訓啦

第二日一起身,全家都未起身..
望望個鐘,原來先八點幾
於是r住賓周咁入廁所,係呢個時候露露都出房門,我呢個時候即刻零秒出手關左個廁所門
差d俾佢見到我條賓周,我自己都唔記得屋企多左個人

當我去完洗完手,一開門就見到露露原來捱住左係廁所門
佢好似無意識咁成個向後跌,我即刻扶住佢
之後佢望住我...
笑住咁講左句…...
你洗左手未呀?
未洗手既話你小心我殺左你呀八輩子
洗撚左啦仆街,咪阻住我整早餐啦,你食咩呀,整埋你果份
佢就話是但啦反正今日唔洗返學,但係當我行緊出去果陣時,佢又開門大叫
[柚子蜜,我想飲柚子蜜呀!
之後我就笑左笑,沖左杯柚子蜜煎左隻蛋俾佢
之後佢去完廁所出黎食完早餐,就話佢今日會成日係房!千奇唔可以入去!唔係既話唔原諒我
我就除住圍裙問佢有咩野做呀你咁神秘
佢就話
[這是個不能說的秘密]
我當堂屌左聲,之後我話隨便你

結果成日都無見過佢出房門,下午都無食
晚餐都係我阿媽叫佢先出黎食兩啖
但係我都無理,重好,唔洗煩,今晚可以早d上沙發訓~
但係我就知道呢個女仔無咁簡單
正當我打算訓係沙發呆緊既時候
佢突然走出房同我講
八輩子!我終於成功啦!我依家就俾你睇下我既成果等你開心下啦!
我諗有咩成果俾我開心下你個身體?
之後佢就打開左部ps3同電視,我示意叫佢聽朝先啦,你嘈醒老豆老母
佢諗兩諗,話,又係啵,好,我今晚練多陣先!聽朝你起身先俾你睇,之後我就話好啦好啦去訓啦
但係當我返返去沙發又係到諗佢有d咩俾我睇呢?
好奇心令到我訓唔著
結果三點幾四點先訓得著

第二朝一起身,老母家姐又去街老豆照返工
我無理,反正今日星期日~~
但係當我擦緊牙既時候,諗返露露講既野
於是擦完牙,沖好柚子蜜,諗住叫露露起身既時候,我見佢披都無蓋,電腦都無關咁訓左係床上面
於是幫佢蓋返張披,放低杯柚子蜜就出返去

大慨我睇左一朝電視,露露先起身,佢拎住杯柚子蜜好開心咁同我講多謝
我話你快d啦,我等你俾成果我睇..
之後佢->
當佢整好哂野之後,佢又開ps3,之後我問佢想做咩
佢話一陣你就知,之後佢一上youtube...一播首歌....
我就知咩事啦

[ListenBoy,myfirstlovestory......
......]
露露重要跟住讀出黎
佢誤會左我啦
佢九成九係果日見到我睇少女時代post以為我鍾意少女時代
佢原來琴日成日係到練跳GEE
佢真係又跳又唱,睇得出佢有下苦工
而且重扮埋果d可愛動果d位
佢真係好可愛

之後跳完之後,佢好開滿足咁向住我比V
之後我就拍手話好好睇呀,但係你係唔係誤會左我鍾意少女時代
同埋你做咩偷睇我上網
之後佢話哼~我無睇,我想跳咪跳囉!你唔鍾意早講麻,我琴日練左成日
你又無問我,我點話你知
之後佢捏住我咁推開我就入左房

當我以為佢發嬲既時候,我追入房,原來佢話諗起有電話要打
原來佢要打俾林姨姨報到,之後佢都俾左我同林姨姨傾左幾句,林姨姨話大慨都要半年先OK
呢一刻個心高呼左句萬歲
之後收左線之後,露露問我有無野做
星期日,毒撚有咩做呀?
當然答無啦
之後佢叫我陪佢出去買D野,我就換套衫同佢出去

下?
商務?
我企係商務門口呆左,佢只係不停拉我,叫我入去
我問佢,你個樣點睇都似鍾意去唱k睇戲就圍去既死o靚妹,你睇咩書呀?
佢用個單邊袋成個打左落我到,之後話佢唔睇得書既咩!
我話得得既同時真係覺得好痛..有苦真係自己知...

入到去,我期待佢會走入去愛情小說果個區
點知佢行過左
當佢行到科幻小說果區,佢停左陣又行過左
當佢行到去一本教打泰拳既書前面望左望
好彩之後佢都行過左咋屌你嚇死我咩仆街
結果,原來佢要搵漫畫果個位
[你買漫畫我帶你去漫畫鋪啦白痴妹,突登黎商務做咩?
]
[係商務下行吸收下書卷氣息呀麻]
我:
之後佢重要買死神(BLEACH)...
我問佢,你有追開死神既咩?
佢話有,之後重沿路去搵餐廳食飯期間不停係到講,但係我完全聽唔入耳
估唔到一個wet妹樣既女仔背後都係個毒女
當我聽唔入耳望街邊d靚女既時候...佢突然靜左唔再出聲
原來佢係到發嬲..
好啦對唔住呀,我聽緊嫁
[唔洗啦,反正你都唔想聽...]
唔係呀,岩岩你講到果個露亞棋俾人捉返佢原本個世界呀麻
[露棋亞呀!露咩鬼亞棋呀~之後一護去救佢,幾感人]
見到佢因為漫畫情節灰個樣..真係笑左出黎
之後佢又問我,不如今年一齊去動漫節,反正到時都應該未走
我就話是但啦,你鍾意啦~反正我肯定你到時會唔記得
之後佢就問我點解咁講我只係淡淡講左句...無,習慣就好
---Advertisement---




然後苦笑左一下……
其實係我諗返好唔開心既事...
佢見到我突然灰左
大慨估到我諗緊咩
之後就攬住我隻手~
[放心啦,應承你,一定會同你去好無呀未婚夫大人]
我見到佢咁樣...
只係覺得個心好安慰
摸摸佢個頭同佢講
[多謝你啦未婚妻大小姐~想食咩呀?
]
佢諗左陣


[甜品!]
[正餐食甜品!?
]
[唔得咩]
[得得~~去食甜品啦咁~~行~~]

生活真真正正開始起變化,成日無人既屋企,變左多左佢係到
煮飯會煮多一個人,買零食會買多一人份,睇戲會叫埋佢
有時候佢早放重會去我學校等埋我一齊返屋企
比起戀人,我地更似兄妹,我成日都咁諗



近日佢每朝起身都見到眼紅紅...大慨都係喊過黎
因為聽聞佢媽媽好似開始返去新加坡了
而且平時佢係我地面前都只係笑...都無聽過佢話唔開心之類...
佢偷偷地喊過都唔出奇..

我地一星期返五日學,有時候放學時間岩,就會一齊去超市買日常用品
唔知幾時開始,佢知道我買開咩洗面乳,潤膚膏,佢話佢自己都要用先留意我用咩牌子咋喎
但係我又好奇,佢好似無朋友咁,而且佢咁既樣,衰極都有男仔追呀麻?
於是我係超市無野做期間,口痕問佢點解無男朋友
佢呆左呆望望我,[因為我鍾意你]
之後佢就補充多句[既柚子蜜]
[關咩事on9你唔好扮路小雨啦,唔似呀低b婆,你零氣質呀,人地高貴過你幾多呀]
,隨手扔左包排包落車仔
[喂!唔好買排包啦,買提子包!]佢行過黎扔多左個提子包入車仔。
[你都未答我~點解無男朋友同埋唔識同朋友出去呀~~]


此時我地己經行到去生果部…佢都拎起左個蘋果望住我笑
[ok,無事啦,買完野走啦好無呀未婚妻小姐]
[好呀~未婚夫先生~~你真係乖既姐,買埋呢個蘋果啦咁]
我唔想成為第一個係超市俾人用蘋果扔到入院既人
回家途中,佢又突然問我,開放日果日去唔去佢學校,佢話佢會係家政室幫手整湯丸
我問佢下咩你整野食既咩?
佢話緊係識,只不過見我成日主動煮先唔煮喎
(信你一成呀低b露)
之後我就問佢時間地點啦~~然後就返屋企

我重記得果陣時2月中播緊學警狙擊
佢晚晚見到唔唱k都屌佢d戲屎,同埋話江若林公主病發作
但係又要屌又要睇,真係香港人風格
我問佢,如果唔唱k同基佬風俾佢揀做男朋友,你會揀邊個
佢諗左陣竟然答我謝天華


我真係輸俾佢既思維,我無好氣話係啦係你就拎個5蚊當係同佢既訂情信物啦咁
之後佢衝左入房,拎左兩個5蚊出黎
佢話一人一個,唔準用,當護身符

我問佢,你唔係打算下次拎5蚊銀扔我個頭呀麻?
一係我買多幾個蘋果俾你,你唔好再扔我好無
之後佢笑左下就無理我入房
之後佢又跑出房,同我講,開放日果日會等埋我先食野,所以叫我唔好偷偷地食左先

但係又奈何......
....
佢開放日果朝其實有中學同學約左我唱klunch,旺角唱完去沙田好快姐我估
咁好快又過左一星期,果日星期六,唱完k食左個牛扒薯菜就扔低班仆街去左沙田搵露露~
去到沙田,人生路不熟除左博文館之外咩都唔識
於是打俾露露問下,又話坐咩8xm巴士會去到佢學校



結果我坐的士去
坐左我五十幾蚊.....屌你
去到學校門口我又打俾佢問佢係幾樓,然後去到家政室,見到佢著住校服帶住圍裙,紮起左個頭真係好可愛
一入到去佢就捏我面問我做咩咁遲黎,佢話佢煮左好多野食俾我...
之後我話係咩~
之後佢突然靜左...
檸轉身無講野
我都唔知做咩,無啦啦發嬲?
[好啦唔好嬲啦小姐,我下次準時ok?
]
[都唔係嬲呢樣..無野啦...你重食唔食我整既野呀?
我睇你都食唔落嫁啦]

佢又知既喂大佬?
[下?
緊係食得落啦!我好肚餓呀,趕住出黎都未食野..]
要呃人先要呃到自己!
[哦..咁我餵你食好無?
]


咁荀!?
[哦!緊係好啦~~~]

之後行到去個角落到,我一坐低,佢就開始餵我食佢炒既炒飯...
不停咁"不"俾我食....
我連吞都未吞....佢又餵一啖....
而且我真係食左野,飽飽地
之後我掩住口話俾我吞左先
佢放低匙根...係到攪盤炒飯果陣時係到問我
[你係唔係重要呃我?
]
我心知大事不妙...
[好啦對唔住呀...我係食左少少野...]
[你知唔知我今朝係家政室幫手到依家等埋你黎先食野呀死人頭...你竟然自己去食野先..]
聽到呢到我都知自己衰...
[原諒我啦好無..?
]
之後因為我口含住堆飯,所以口齒不清
但係因為咁佢又笑返...
呢個未婚妻真係低b

你點知我食左飯嫁?
[你呀,你睇下你呀大頭蝦,重有d蒜容汁係件衫到...等我幫你擦擦啦]
佢比起想像中溫柔,細心,體貼
雖然佢有d惡,粗魯
但係往往就會令我感到好溫暖
而且佢真係一啖沙糖一啖屎
傳說中既糖果與鞭子咩

當我幫佢手洗緊野兩個人第一次同一個洗手盤洗野既時候
突然校內果個廣播器話咩野禮堂有一個歌唱比賽睇
露露問我去唔去睇,我話無所謂
之後幫佢擺埋條圍裙入書包之後就陪佢落去,落到去禮堂
無任何座位,個個老師呀家長同學企哂係到,台上面有隊學生band,前面有條友唱歌咁啦
好似d小形音樂會,d氣氛都ok,d燈光效果都幾正
就係呢個時候,有5個個女仔走埋黎同露露sayhi

之後露露介紹俾我識
名我唔記得,只係知露露原來係學校都幾靚女
班女仔問露露我係邊個
露露諗左陣,我就搶答話係佢表哥咁樣
之後班女仔:哦~~~.之後就去左後台
我問露露你係學校係唔係好多人識,佢話算係
但係都係hibyefriend,佢話連我媽媽死左都係得老師知....
其他人都只可以算係酒肉朋友
而d男仔,都只會對佢千依百順...
佢話最睇唔起果d為左追女仔而扮哂死狗既男仔
聽到呢到我都寒左下
因為我就係佢睇唔起果種人

諗兩諗又係既...
露露樣又唔差,又識做人,又識拿捏人既心理
基本上佢受歡迎都係件正常既事..
台上面果隊band終於完左表演落左台,呢個時候個好似安德尊既主持(真係好撚似個學生哥)
就話歡迎所有人士上黎唱首歌,呢次活動完左之後,最高分果個參賽者可以拎一箱蘋果返屋企
啦,黎到呢到你地會話好假
但係我自己中學果陣時都試過比賽獎品係一箱水
我以為得我學校咁on9姐,估唔到其他學校都係咁

[又唔係橙同柚子茶,你放棄啦]
我小心翼翼咁勸露露
[我呀我呀我要比賽]
佢己經揮緊手走向舞臺....
我肯定佢,絕對100%reallyexactly係想我死係佢果箱蘋果之下......
.
[唔得呀主持,我想參賽先...]
我咩都無諗走向舞臺...向住安德尊揮手...
[好啦咁,露露同學你就俾呢位外來既先生唱左先好無?
]
[唉好啦咁]

你唔洗指意會拎到第一次之後將箱蘋果送返俾學校呀八輩子....
我上台同露露擦身經過果陣時,我聽到有一把好低沉既聲怨念咁講出呢句對白...
橫死點死...是撚但啦唉仆街
上到台,個腦空白一片,下面又學生又家長又老師....
安德尊問我唱咩歌問左幾次我都聽唔撚到
[我...我唱...]
呢個時候露露係台下面大叫快d啦
好好,咁就果首啦死妹釘
[如果我變成回憶..]
安德尊同我講,無呢首歌配樂點算好
我同佢講你唔識上youtube咩...


基於有伴唱,我心裡面真係放下心頭大石...
露露聽到我話要唱如果我要變成回憶,佢都下左下我見到佢
攪左陣...
我終於聽到音樂...
安德尊示意我可以開始唱...
唔知有無巴打係合唱團或者學校主持果類形
老師教過我地,如果一緊張就唔好望人,望住禮堂個大鐘
但係我發現呢間學校既禮堂無大鐘....

唉....咁...
我唯有揀我唯一識既人黎望啦
我望住露露,只係諗住快d唱完可以俾我落台...
但係我又諗,呢d機會可一不可再,或者以後無機會再唱歌俾露露聽
而且又諗起細個讀中學果陣時係合唱團既事..
唔知點解突然心情又好低落..
然後加埋d歌詞愈唱愈灰...
[如果我變成回憶...退出了這場生命...]

歌仔就唱完,場又靜哂,我心諗有伴唱難聽極有限掛....
當我鞠完躬行返落台果陣時,露露衝上台
我心諗你洗唔洗咁心急拎箱蘋果扔鳩我呀
點知佢抱住左我....[唔準呀,你唔準死呀,你再死就無人對我好嫁啦...]
下
[做咩鬼呀露露,我又無話要死.....你放手先啦好多人望住,同埋你喊咩姐..]
[我諗起我媽媽呀...]然後佢又抱住我喊多次
呢個時候安德尊就話咩野感人到令露露喊我心諗你on9啦...
結果我見露露重企係到喊,阻住條路,於是索性抱起佢,搬返佢落去...
之後我同佢平排,摸佢頭安慰佢,一邊聽其他人唱歌...
結果露露掛住喊,無上台唱歌
到最後,冠軍好彩唔係我
但係都有安慰獎
兩個蘋果......
.......
我拎住兩個蘋果望住露露,露露笑住叫我俾一個佢....
我都知我呢次死硬嫁啦...
就當我俾左佢之後...
我閉上雙眼,抱住哀莫大於心死既態度
準備接受佢扔鳩我

點知等左陣都無人扔我,於是張開一隻眼偷望
見到露露原來係到食緊個蘋果
[喂,未洗嫁低b妹!]我搶左佢個蘋果走
[唔緊要啦,無事嫁啵,我好肚餓呀,我頭先掛住餵你食,我自己都未食]
[咁不如你快快趣執埋野,我帶你落canteen食野啦傻婆]
[好啦好啦,邊有未婚夫咁鬼長氣嫁...]
我->->
[係係,未婚妻大人~~一陣食飽飽帶我遊校園好無?
]
[你真係想遊咩~~?
]
[想知道你平時既學習環境麻~~]
[好啦~~等我食飽再講!快d陪我落canteen]

食完野,露露帶我遊佢既校園,想當年自己係中學既生活都算開心
依家見到露露又好開心咁介紹返俾我聽
唔知點解覺得好得意
然後我地一齊合照左幾張相就返屋企啦~

一上巴士,露露己經訓到隻豬咁
落車都唔知,但係見到佢累到咁,唔忍心叫醒佢,於是就背住佢,
一起身果下差d將佢個頭撞車頂
於是用隻手護住佢個頭咁慢慢落車,而我就將佢個背包背係心口前面
一路行,一路諗究竟露露係堅強定扮堅強既人..?
自己唔開心既時候,都有望有個人陪係自己身邊
或者我係佢心目中只係果個傾訴者
又或者佢真係只當我係表哥
但係無所謂啦..
最緊要露露開開心心,過埋呢段時間,到時就返新加坡..


返到屋企...阿爸阿媽同家姐出左街食飯,話叫我地自己食自己
okok
放低左露露係床,我自己係廁所換好衫...
突然聽到有手機響
應該係露露的
出到去係佢個書包搵到部手機
一睇,原來係林姨姨

林姨姨話只係打黎問下露露近排點,夠唔夠錢洗(我終於明點解露露有錢用)
我話佢夠呀,今日佢先開放日咁
林姨姨又問我,點呀,覺得露露點呀,又問佢有無麻煩到我地
我就話無呀..當佢係妹妹咁囉..
之後林姨姨話遲d再傾..
咁就收左線,當我想蓋返好部機果陣時
見到手機桌面係我上次陪佢買手提電腦果陣時我係巴士訓著個樣,佢重靠左個頭埋黎同我合照
但係見到又覺得...幾開心..
然後就扮無事擺返好佢手機

然後開始進入功課週,一堆又一堆既功課同pj要交....玩既時候都少左..
而每日同露露見面既地方都係得返係屋企..而每次我掛住埋頭苦幹對住部電腦做功課既時候
佢都只會坐係沙發望住我...
而每次我一開夜車,佢都會沖一杯柚子茶俾我..然後同我講聲唔好太夜訓就入房訓...
而我有時候係功課上面遇到困難/挫折,都好想抱一抱佢,然後喊一陣...
我係果種遇到挫折會好想有人支持果種人...
但係奈何我又唔可以咁明目張膽抱住佢...
只能每次望住佢既背影行入房…

功課週既過去..
本來打算約露露出去玩一日輕鬆下...點知佢話約左班同學出去玩
咁我咪算囉~於是約返自己d朋友出去玩..

又係一大堆男仔,去打下邊爐又一日
然後怇地追問我同露露點,我話都係咁啦
然後去其中一位同學屋企玩…玩完,都凌晨兩三點...
唔知大家有無試過同我一樣...
每次一班人玩完,各自返屋企之後...個心都會覺得好寂寞好孤單
而且因為無車返屋企,好彩朋友屋企係同區,可以行返屋企
沿路一直哼住歌行...行下行下就返到屋企...一入去就見到露露係電梯大堂....
[露露?
]
[咦?
八輩子,重以為你係屋企tim,你今日出街咩?
]
[係呀...]
其實心裡面己經灰到仆街
但係奈何又要對住佢笑...
一入到電梯…兩個人全程deadair....

突然露露開聲話
[呵呵,同我地第一次見面既畫面咁似既]
[係呀~~哈哈,你重俾我嚇到tim之後..]
[係喎!今次你要俾我嚇返呀]
[好好..一陣出去你行先,我跟你後面俾你嚇好無呀未婚妻?
]
[緊係好啦未婚夫]
......
.......
.......
一出去..露露好開心行係前面,但係我己經係後面望住佢背影..
覺得佢愈黎愈遠...我同佢大慨只係一對好朋友?
好兄妹?
我個心好亂,我都唔知自己做咩..
我跟住佢行...當差唔多到當日我轉身果個位果陣時,露露問我準備好扮驚未
我無回應佢,佢一轉身~哇一叫,我無俾反應佢..望到佢既表情由->->
[八輩子?
]佢側一側頭望住我..
我終於忍唔住...抱住左佢,
然後係屋外面條走廊係到大喊......
.
露露無推開我...
我其實知自己諗咩...只係我唔敢去認
我驚,我驚佢會拒絕我,我驚,我驚佢會驚左我
我驚.....
我驚佢會離開我呀
心裡面既話有好多...好多好多,多到我都唔知講邊句先好...
露露一路無推開我仍都無講其他野....

但係當我有返意識既時候...
我反而親手推開左露露...
我同佢講,對唔住,我飲左d酒....無事,返屋企返屋企...
但係佢企係原地同我講
你飲得酒咩...你一飲酒就會敏感..而且我聞唔到你身上面有酒味...


我..
企左係到
又喊一次...
遇到一個了解自己既人難過遇到一過鍾意自己既人...
我收拾好心情...
笑住同露露講,無事呀,快d返屋企啦未婚妻...
之後佢......
..慢慢行近我...
....
[露露..?
]
突然...佢一拳打落我個肚到
[哼...你再講大話我就拎蘋果扔你....同埋你唔向我坦白,我就唔理你...死人頭]
到屋企佢粒聲都唔出,就入左房無出黎,我訓係沙發,
諗返自己岩岩做過d咩同埋佢最尾果句說話係咩意思....
諗諗下就訓著左...

第二朝,我發現俾d野壓住隻腳...以為老母又放d咩係到,正當我燥底想屌過去果陣時,
原來係露露坐左係我隻腳
我踢左左兩腳之後就無理佢
點知佢又強行坐上黎壓住我隻腳...
我燥底問佢做咩撚野
佢又唔出聲...

過左陣,我頂唔順,問佢咩事
佢問返我,肯坦白未
我諗兩諗,你唔通想我晨早流流牙都未擦同你表白咩屌...
於是我又問佢,你想我坦白d咩?
[你琴晚其實咩事..我只係好擔心你..你可以唔同我講既,我無所謂..]
佢望住我雙眼講...
原來佢係擔心我關心我..而唔係想為難我...
係果刻知自己怪錯人真係好內疚...

於是我一五一十將自己做功課d事啦,學校發生過咩事,
同埋將呢十幾年二十年一直壓係心底既心事同經歷講哂俾佢聽....
講到最尾...我發現自己竟然將好多平時無講過俾人聽既事都講左俾佢聽..
露露聽完…dup低頭無講野…一直係到嗯......
......
當我想講算啦我講笑嫁咋既時候
佢突然同我講[不如我地今日去跳蚤市場行下?
叫埋你d朋友]
下....?
露露出奇地第一次主動叫我叫埋d朋友出去玩,我都覺得出奇
但係佢咁講,我就乖乖地咁聽呢個未婚妻說話啦
call左俾幾個朋友,約好時間地點換埋衫就出發
去到跳蚤市場,個跳蚤市場係海邊有釣有bbq果種,但係我地一入到去就係掛住係到行果d小攤檔~
而且發現有好多有小遊戲玩果種攤檔

當我地行到去一間類似玩具攤檔既店鋪
有得玩用一個波仔扔跌d禮物既遊戲
當我地一班無為意行過左既時候,露露突然企定定望住個攤檔,我問佢係唔係想玩,佢都無俾反應我
佢只係望住禮物架果面
一把純白色既日本刀(?
)
[喂,咩黎嫁露露?
咁入神既你望得]
[咦,袖白雪喎?
],一位朋友係後面大叫出黎
袖白雪
[咩黎嫁有無人可以解釋下俾我聽]
[露棋亞把刀呀....]
露露默默係咁講呢句野...
我就知係關於果套叫死神既動畫啦...

[露露,想要?
]
佢聽到我咁講之後,佢個鼻哥隆同對眼張到勁大E起排牙對住我係咁點頭
[老闆,幾錢玩一次?
一次有幾多個波?
]
個老闆同我講40蚊10個波貴到喊...
但係露露又想要...
諗兩諗...[老闆,直接賣把刀俾我呀,開個價..]
[唔得喎後生仔,年中好多人都想要呢把刀,賣左俾你我咪無生意?
一係我俾你40蚊11個波啦~]
我心諗你都唔知係唔係痴撚實左把刀係到呃錢
但係都無理,我扔低左40蚊,拎住11個波,慢慢係到扔
結果?
11個波,扔到4個公仔都扔唔到把刀落黎....
露露抱住4個公仔望住我好期待我再扔40蚊此時此刻真係啞子食黃蓮

但當我打算扔多次既時候...發現把刀柄原來岩岩己經俾我推左出黎
於是我再放40蚊,今次決定左戰術!
我係下面扔上去,連續用4個波向個刀柄扔
之後皇天不負有心人終於令把刀離開左塊木板,直立式跌落地下
Yeah!!!!!!!!!!!!!!!!!!!!!!!!!!

但係呢個時候露露佢9秒9衝入去接實左把刀
佢話驚跌落地整花把劍
我真係俾呢個未婚妻吹漲...
然後露露話俾佢扔埋其他波,叫我地行去小食亭搵位先...
於是我幫佢拎住4隻公仔同埋把刀行開左先…

當我同班死仔買好哂野飲同野食既時候,都見到露露由好遠咁跑過黎,
但係又唔知佢收埋左d咩係背後奇奇怪怪...
於是我走埋去,但係我一想行去佢後面,佢又轉返面向住我
之後我地轉左幾個彎,佢終於肯停,拎佢背後既野出黎俾我睇
......
......我見到真係呆撚左

一個蘋果咕順..
[你對蘋果有幾怨念呀小姐]
[咩喎,人地見你唔開心,想你帶埋班朋友同埋我出黎陪你散下心,點知岩岩你幫我扔刀,攪到好似今日為左陪我先出黎咁...岩岩呀,我見到有呢個蘋果咕順,咁我咪扔俾你囉....以後每當我想扔你蘋果,都只會用呢個扔你,我應承你好無呀,傻佬?
]
佢面紅紅咁同我講...
我只係心裡面甜到笑左出黎
[好啦好啦,辛苦你啦~~傻婆~~啦~~請你飲啦~~柚子蜜呀~~]
此時我係背後拎左盒岩岩係小食亭買既柚子蜜俾佢
佢:->->
[死傻佬..我罰你今晚要俾我扔蘋果]
[係係~~未婚妻大人~~]

咁唔知大家有無去過類似既跳蚤市場啦
但係我地去果個真係好好風.....
所以順手放埋風箏
而我又唔知你地知唔知,有d放風箏既線為左無咁易斷,就用d有玻璃纖維既...
但係同時都好易介斷人地條線
人類做d野有時真係好撚矛盾.....

咁我地一行人一齊放...介下介下...得返我同露露果隻未斷
露露就話不如比賽!
邊個最先斷就要買一件禮物俾對方
咁我好就應承左佢啦
一開始我都無突登打算介斷佢,點知個衰妹突登走埋我身邊,想介斷我先,我立刻輕輕力推開個死妹丁,點知佢用大脾夾住個線軸,之後用隻手拎刀吉我
結果,係佢同我班朋友既騷擾之下...我終於俾佢整斷左
當我問佢想買咩既時候,佢拎住把刀指住我賴有型咁講
[哈哈哈哈哈,新一期死神~~~]

[漫畫呀漫畫呀蠢佬]
哦
[唔打算買衫買鞋買袋果類形]
[漫畫,我要新一期死神呀...]....
[ok,但係話時話,你幾時同班死仔咁fd?
fd到佢地肯主動幫你你收左佢地做觀音兵?
]
[咩呀?
我地第一次見面己經有交換msn啦..一直都有chat所以我地都好熟嫁啦]
你班死仔唔聲唔聲原來己經出左手...
[喂,話時話我都未有你msn]
鬼咩~日對夜對,洗鬼用msn但係聽到班人有我又無攪到我都好想要
[呵~~你要我msn做咩?
你有我日日陪住你咪夠囉傻佬]
...呢個女孩子真係好可愛...
[係啦係啦~~好啦,搵埋班死仔,就出返去市區食飯好無呀?
]
[好~~我要食烏~~~冬!!手打手打烏冬!]
成個細路女咁...

當我搵埋班朋友,就行返出去坐車,沿路大家有講有笑~~
好耐無試過咁開心,可能有露露係到,氣氛都唔同d
而且班人都係到講笑叫佢做八嫂
心裡面真係sweetsweet...

食完烏冬,大家各自各返屋企,我同露露選擇慢慢行返去,順便消化下~~~
行返去期間露露一直只係望住我傻笑~
係到話多謝我
之後我問佢
[因為把刀?
定係..?
?]
[因為你會買新一期死神漫畫俾我]
我車...重以為因為我

返到屋企,佢好激動咁衝入房之後隔左成個幾兩個鐘先出返黎
我問佢做咩,佢只係好興奮係到跳geed舞步之後同我講佢bid到啦~~~
[bid到咩?
][不能說的秘密呀~~]
然後佢又跑返入房,拎左個蘋果咕順好似28座大王咁用腳踢咕順咁省鳩我
[你再省我我唔沖柚子蜜俾你呀仆街]

[係既對唔坐呀柚子蜜大人~~~我乖乖地係沙發等你呀~]
然後佢乖乖咁玩住把木刀係到等我沖
有時候咁樣睇,佢又真係幾可愛既如果佢係我女朋友就好啦....
當我望住佢沖柚子蜜既時候....d熱水倒左落自由隻手都唔撚知
大叫一聲,露露衝埋黎捉住我隻手問我有無事
見到佢個擔心樣...真係

之後我無事果隻手抱左佢入懷
有事果隻手放係佢面前同佢講
[當係回憶一種唔好咩老婆?
]
佢呆住惡高個頭望住我
[幾時話要嫁俾你呀下!?
信唔信我卍解(係唔係呢個名呀?
?)你呀啦!]
[萬咩解你將分解做一萬件呀想?
]
[咦~你唔明就算啦,柚子蜜呀飲得未呀!!]
[你俾我茶埋湯火膏先啦無心肝]
[咦係啵!差d唔記得tim]
然後沖埋杯野俾佢飲,佢就入左房訓...
我夜晚晚開左條門隙仔偷望佢我見到佢抱住把刀訓
好彩我都唔會輸俾佢!我抱住個蘋果訓
但係...第二朝一起身,房裡面竟然一個人都無...
點知當我打俾佢既時候....
原來佢話出左旺角d門市部拎琴日係網絡買到既野
我心諗你買咩咁重要呀....又唔叫埋我
於是我就同佢講,你早去早回啦...

隔左兩粒幾鐘,門鐘響...一開門...見到有個著住件黑色袍(?
)既人拎住把白色刀背住我企係到
我估都估到係你啦屌[攪咩春呀露露你?
]
[一護...你走先啦!呢到交俾我...]
[你嗡咩....入黎啦俾鄰居見到你咁著我驚佢地唔知點諗呀...]
---Advertisement---




[殺到黎啦!快d入去呀一護!]之後佢好激動咁推左我入屋關埋門
我呆左望住佢心諗做咩鳩[咩事呀小姐?
]
[岩岩就係一護同露棋亞第一次面對戰鬥既畫面啦!我果陣時覺得好感人嫁!你覺得呢?
?]
佢懷住天真的眼神期待我既答案
[哦!原來就係咁!哇,真係好感人呀....][係呢!所以呢,你下午出去陪我~~幫我影。
相]
下
咁我問佢想去邊啦
佢問我識唔識去南生圍,咁呢d機會可一不可再...
老死都話識啦...唔識都死上網搵料呀...
上到網,知到坐咩巴士點樣行拎埋地圖入psp就出發





於是去到元朗西鐵站等巴士(26x)
去到地圖既第一點...
落車都係靠司機提咋陰功...

點知跟住地圖行....行左兩粒鐘都未行到去有樹既地方
(去過既巴打就知,果條直路沒完沒了on99,行到我燥底...)
但係露露又好開心咁著住套cosplay衫背住把刀好似小學生去旅行咁唔知累跳下跳下





手痕係果條直路影既相..
(我以我條j發誓,呢張係我影)
咁行行下...終於行到去第4點,見到一大堆黎呢到影相同行既中年夫婦拖住手,真係幾羨慕
同時又見到d後生仔女踩單車入去~(點解我地唔踩呢死蠢)
真係好葡萄,而我身邊,得一個露棋亞

行到去4,終於可以開始轉入去有草地有森林既地方
但係好死唔死...果日撞正有玩搖控飛機團既人去
咁正當我心諗點算好既時候,露露竟然好興奮咁樣係果個大草皮望住d飛機之後係哇~~~~~~~~~~~
之後我行近一個玩緊飛機既外國人,我係到望啦
之後個外國人對我微微笑點點頭,指住露露問我
[grilfriend?
]...


[Maybe...idon'tknow~haha]
[Socute~]個外國人俾左隻大母指我,我就對住佢笑然後講thankyou就拉走左露露
但係露露話未睇夠之後個外國人重將架飛機掉轉飛
姐係上下掉轉我重好記得呢下動作,超勁



然後沿路經過d樹,,都唔係太岩feel正當絕望既時候,發現d草堆果到有條路仔,而遠距離有間爛屋...




我覺得應該同佢呢套動畫幾match,於是就拉埋露露入去~
點知行果陣時多蚊又dirty
行到去屋到重見到好多龍友圍住個model影~~


我自己都唔好意思,收埋部相機行過
然後幫露露影左幾張相之後,坐左係爛屋2樓果個露台到飲啖水望下風景
休息左陣,就行返出去果條大直路




咁岩去到果條小木橋既時候,遇到人地影結婚相~~
於是我同露露兩個就企左係到望人地影甜蜜相~~



果日偷拍的
之後我就口痕問露露,如果我地合照,你想點影
佢諗左陣~~佢望住人地果對夫婦


然後話
嗯,下次你都著埋一護套衫同埋拎埋把刀就verygood啦
我心諗

於是就沿路行,入左條村到



然後打算坐返船仔過去對面果陣時~~
見到有隻狗訓左係地下阻路,當我諗緊點行過去果陣時,露露行近隻狗,然後拎起把刀
隻狗即刻跑走on99
之後就上左船,婆婆好好人~~教埋我地點樣坐小巴出返元朗市中心~~
5蚊位~~大家去可以坐下
出返元朗~~去左韓舍食韓燒諗返都幾抵~~
然後食完就坐返輕鐵返屯門~~~


是次活動都結束~~



唔知大家重記唔記得開放日事件,露露雖則話d野食係佢整,但係老老實實我唔係好信
點解?
因為佢條圍裙根本無咩dirty
佢識睇我件衫無飯汁我都識睇佢圍裙有無嫁!

於是有一日上上下網,係高登見到某個甜品post(講蛋糕,個樓主咩都識整)
我口痕問露露
[你識唔識整蛋糕?
]
[凍餅定焗果d?
]
[咩叫凍餅]
就係呢個時候佢嘆左一聲好長既氣~~~~
之後入房拎左本書出黎
(好大本好似人地果D故事書咁)
佢扔係檯面,問我想食邊款
之後我心諗佢咁了解我又知我想叫佢整既
當我揀完
佢望兩眼,然後哦左聲,再粒聲唔出入房
之後隔左陣出返黎同我講....
[我搵到邊到有得買啦,你係唔係想食?
我俾地址你去買呀]


有時候,真係要用上天然呆三個字黎形容佢
其實可能係我暗示得唔好或者佢根本唔識整啦
所以佢完全無打算主動話整俾我食

於是當佢問我係唔係要出去買既時候
我終於開聲話
[你可唔可以整俾我食先?
我想食你整既多過出去買~~~~]
之後佢諗左陣,好凝重咁講左句野...
[你唔好成日宅係屋企啦~會做電車男嫁八輩子...]
俾毒女講電車男,我真係想萬(卍)解返佢....
[咁我地一齊出去買材料買咪唔洗留係屋企囉頂你,定係你根本唔識整驚整出黎我話唔好食咋]
我心知露露係果d一定受激將法既人
[ok,咁依家出去買料整囉,包你話好食,哼]
但係當出門口果下....我又知出事
完完全全出事......
....
我真係唔知佢個腦諗咩野
佢背住左一隻好似獅子(?
),總之太陽頭既公仔啦,背包來
唔知又係邊到bid返黎...
佢話係死神吉祥物
之後著住一件好普通既onepiece(一件過果d小洋裝)
之後著住對波鞋就出發

[橫睇掂睇你既打扮都好有問題......
.....]
---Advertisement---




我係電梯口忍唔住出聲...
[嗯?
點解呀...?
]
露露望住我,等我講點解。
[我覺得呢...你後面呢....]
當我想話佢隻獅子仔有d問題果陣時....
佢突然左手平放,右手變左拳頭咁樣打落左手話[我知啦!]
[你都知呢?
我都覺怪怪地嫁啦...]
當我摸摸佢頭覺得佢明事理之後

佢就拉我入返屋....


點知佢入房出返黎之後...
我屌...你老母
[好!拎返把刀啦!出發!]
[唔係呀,無野啦無野啦,你放返低把刀~~再攪就晏啦,走啦走啦...]

坐車過去期間,一路有d小朋友係到指住露露隻獅子
但係露露重好開心好滿足咁樣望住我笑,之後佢重同d小朋友介紹隻獅子
去到supermarket,露露根本唔係買蛋糕材料,佢只係不停買零食
結果我拎住本書係到照單執藥
每拎一件材料返車仔


又會多幾件零食...
我開始發現露露原來有三個胃....
正餐,甜品,零食
但係最吹漲佢食極都唔肥個死妹釘,我都想食極唔肥呀



當我準備去俾錢果陣時,露露話等埋佢
露露之後衝過黎,同我平排推車仔
感覺好可愛好似新婚咁~~
佢又唔知做咩成日咁樣笑
唔知有咩事令佢咁滿足

之後唔知大家有無行過d百佳惠康係會經過一段賣bb野既路先到收銀
本身經過無咩野,但係露露突然停左係到扯住架車仔唔俾行


我無為意,俾佢成個扯返轉頭...
我估佢唔到重大力過我...
當我問佢咩事果陣時
佢突然話
[你估下一個bb一星期要用幾多錢?
]
俾佢咁問問,我真係俾佢考起...
[雖然我唔知,但係可以計下既....]
我望住d紙尿片,之後又計返數量,之後又計奶粉,兩個連拖都未拍既人竟然一齊係到研究bb既野

d阿姐經過,笑笑口望住我地,我先發現有d唔對路....
[第一次買尿片呀?
]個阿姐笑住問我
我真係水洗都唔清
[唔係呀...我地路過望下之麻...]
我哈哈笑住點頭同阿姐講
之後露露突然攬住我隻手


[老公~走啦~~]
之後我->->->

同阿姐揮手道別後,再次向收銀處出發
[大佬露呀..你想玩死我咩,呢到我成日黎嫁.....人地認得我點算?
]
露露突然又停低,望望我
[咁有咩問題?
你唔想同我結婚咩?
]
我聽到真係成個人
但當我追上前,問佢
[真係可以做你男朋友同你結婚?
]
之後佢E起排牙同我講
[Times~~up~~~下次請早啦八輩子先生]
我成個人真係俾佢激到想死

一出超市,經過商場D小攤檔


有一檔果D棉花糖,我無為意,因為兩隻手都拎住野(拎埋露露d零食..)
但係露露又走左埋去,佢自己買左黎食
一路行,佢一路搣d俾我食
但係都係細細舊
於是我就話[大舊d啦孤寒星人]
之後佢話唔制,照舊細細舊搣俾我
我即刻一口咬落去佢執住果個棉花糖
露露見到,驚我食哂,佢都開始直接咬個棉花糖本體

食食下,兩個人發現塊面愈黎愈近,但係我都地都無理,只希望可以食多d
兩個人,企係條街上面,一個拎住兩袋野,一個背住隻獅子,然後起勢咁咬棉花糖
都幾奇異..

當食到左右兩邊都無哂既時候,露露突然出手阻止我再食,佢按住我個頭,
佢之後用手指指住個棉花糖話你睇下


之後我望下啦,原來棉花糖既左面同右面早間多左個隆
突然之間露露係另一面出現,之後係到揮手on99
之後笑左陣,就俾埋露露食就回家
但係回程期間我地塊面一直都痴淋淋
好辛苦,而且勁香棉花糖味

就係呢個時候,我見到露露塊面重有少少殘渣
我示意俾露露聽,佢又唔明我嗡咩
直接講俾佢聽,佢又搵唔到
但係我兩隻手都拎住野
結果我直接幫佢lam走左
佢呆住左望我一下之後掩住自己塊面,之後dup低頭一拳忠落我心口....
我即刻俾佢打到噴左d口水出黎
之後旁邊d人見到都係到笑...
哇我心諗做咩鳩

返到屋企...我一放低兩袋野,就打算入廁所洗面,點知露露好似知道我想做咩,
兩個同時起跑衝向廁所!
然後當露露經過佢自己間房既時候,佢突然將掛係門口既刀拔出
好彩我既反應時間係0.000001秒,我一個轉身就避開左佢既攻勢,
結果我都係我既沙發都拎起左我既蘋果咕順進行投擲攻擊!
發動效果!必中!
結果iamthewinner哈哈哈~~
但係奈何當我關上門準備洗面既時候...
露露係廁所出面同我講
[八輩子呀...你再唔俾我洗先呢...你一陣小心食到d奇怪蛋糕...]
我聽到心都寒埋
於是開返度門同佢講,一起一齊洗啦好無呀
佢就好似個細路女話好~

之後我洗完想出去果陣時,佢話我重有d未洗好
佢拎左我條毛巾幫我擦塊面...
哇仆街大力到好似想擦到我塊面出血咁
我即刻叫停佢...
佢好無辜咁話好細力嫁啦...
但係當佢講到嫁啦果陣時佢竟然爆笑左出黎然後細細聲話突登嫁

出返廳,準備好哂d器皿,就拎哂岩岩係超市買既材料出黎,準備開工
基於唔放心,於是決定同露露一齊整~
我其實都係第一次整蛋糕,所以咩都唔識,都係做下露露小助手
露露反而真係好似熟手技工....佢真係書都唔洗睇...
我一邊擔心佢d份量一邊幫佢讀d份量出黎,
結果令到佢要用手掩住我把口叫我唔好煩住佢
呢個未婚妻...平時又白白痴痴低低能能粗粗魯魯
但係認真果陣時....真係一個好smart既女人
呢d做老婆真係一流....

當我見個氣氛咁靜既時候,就逗下佢,講下野
問佢做咩今日成日咁滿足
佢話[因為第一次背住阿魂出街,而且你無覺得反感,多謝你接受佢呀]
哦,原來隻獅子叫阿魂...
[傻啦,點會反感呢咁可愛..]
其實的確有反感過一陣
[其實呢...你覺得我份人點呀?
]
露露突然停左手上既工作...望住我咁問
[嗯...?
做咩突然咁問..?
]
係呢一刻,心裡面突然感到好不安...

[因為...我驚你接受唔到依家既我,定係你覺得我地岩岩相識果陣時既我,你會比較鍾意?
]
露露慢慢愈黎愈細聲...
的確,一開始惡惡地既佢其實比依家小鳥依人同埋咁白痴好...
但係又奈何,我鍾意後者既女性多D
但係我係呢一刻....決定左啦....
[露露....我呢...]
露露突然張大隻眼,用圍裙擦乾淨自己隻手望一望我
[嗯?
]

[露露你其實點都好,我都好鍾意你]
……
………
…….
[整既野食]
露露果刻我見佢表情->->
[八輩子,你去死啦,我唔想理你啦]
我果陣時真係完全唔知咩事
走埋去哄佢逗佢都唔理我...

因為佢成日玩鳩我所以我都想報復一次呀麻...
我認我幼稚囉
之後我拎dcream,查係塊面到,扮聖誕老人哄佢
我見到佢係到忍笑,最尾忍唔住望向另一邊笑完返黎又扮無笑真係好白痴
之後又整左d落去佢塊面到,我話幫你變聖誕老婆婆呀~~~
之後佢係到極力反抗,話
[唔要做你老婆婆呀哼~死蠢人]
但係我無理佢,照整落去
之後佢好無奈望住我,同我講
[唔準浪費食物呀.....]之後咬左我面上既cream一啖
之後我
[我都唔可以浪費食物呀未婚妻大人]
正當我想咬落去佢面上dcream果陣時佢話
[唔準]
呢個時候我真係彩你都傻

佢想走,但係我拉實佢隻手
之後我一口咬落去佢面上dcream
佢又咬返我塊面dcream
點知個死妹釘咬得太入......
...
咬到我塊面


當我叫痛果陣時,佢叫我唔好郁,佢慢慢靠近,示意叫我彎低個身
之後佢伸出舌頭,幫我lam佢咬到個位...
我
[做咩呀傻婆...]
[你無見到d狗仔受傷係咁樣lam個傷口既咩]

我慢慢靠近佢,而佢都閉起左眼...
我真係忍唔住...
慢慢錫左落去....
但係當我靠近又見到佢好緊張..
於是我退返後,用手捏佢個鼻
[你做咩咁驚咁既..?
唔想?
]
佢只係dup低頭...同我講....
[我同你其實係咩關係呀八輩子]

係心裡面,當然好想講係男女朋友啦...
但係我又真係無表白過....
[露露..你呢,你會唔會討厭我....]
[如果我討厭你,果晚你抱住我,我就己經推開你啦....蠢...]
我聽到呢到....真係喊左出黎
其實我知道,我愛佢
而我都知道,佢愛我
但係我好驚,好驚自己誤會左
好驚自作多情....
我諗兩諗,愈諗愈灰....
靠住度門係到諗...
[八輩子....我唔知你點諗仍都唔知你諗緊咩,但係係我最唔開心既日子係你陪我過,
係你帶俾我好多開心回憶,你同時係第一個罵我同扔我既男人....我愛你呀..]

站於男人既立場,我真係好對唔住佢...
竟然要佢開口先...
我聽到佢咁講....
我只係抱住佢喊
我真係好對佢唔住
[你可唔可以當你岩岩無講過呀露露...對唔住呀...]
但係呢個時候佢竟然重喊得大聲過我...

我俾佢嚇到即刻放手問佢咩事
佢抽泣住咁講
[你..係....唔...係...唔...鍾...意...我...所..以...要...當...我...無....講...過....呀...?
]
我聽到真係
我咩都無講,只係錫左落去
然後兩隻手慢慢攬住佢條腰....
女仔既身體真係好軟好香...
佢都眼淚慢慢都流到落我塊面到
而佢都開始抱實我....
兩個係廚房擁吻....

你知啦....毒男一生可以接觸女性既機會率係幾多
當然...我既獸性真係爆發...我隻手慢慢由腰果到向上發展..
佢都好似觸電咁...閉埋眼...係到叫左幾聲..
果一刻我真係頂唔順...
真係好軟好軟...
於是立刻抱起佢衝左入房...

但係我一放低佢果陣時...
我見到佢係到喊....
我就心知自己嚇親人.....
於是即刻拎張披蓋住佢,同佢講對唔住......
.
露露慢慢坐起身,笑住同我講唔緊要
之後錫左我一下額頭....
然後對望左一下,佢又錫返落我個嘴到....

雖然我係青頭仔...而且前面有個大好機會....
但係我真係....唔敢做
係床上面,我地不停係到互相親吻
我首先伸舌頭入去,佢都慢慢伸返過黎...開始係到打轉
果陣時個腦己經完全係嘴裡面既情況
同時間隻手都開始亂摸.....
然後個衰妹又開始咬我唇...而我又咬返佢...
咬到吱吱聲
一聽到d吱吱聲,我地兩個都忍唔住係到笑


我無同女仔上過床...
但係目前為止我覺得kiss既感覺真係介於sexy同love之間既灰地帶
又可以帶俾你sexy既衝擊但係同時又帶俾你love既甜蜜...
兩個人一直無語,只係忘我咁掛住親吻對方既雙唇...
慢慢,露露開始錫我條頸....
我都開始覺得好舒服好痕...我都開始俾露露攪到叫左出黎

露露一聽到我叫...佢爆笑左出黎
然後我地兩個整返好d衫,就出返廚房整蛋糕....
全程我都係後面攬住佢條腰睇住佢整
但係露露整整下...佢話我um住佢
我
[Sorry呀露露,你原諒我,我好少同女仔咁親密]
之後佢只係笑左下,就無理我~~
我坐係沙發...只係不停回憶岩岩係房發生既事....
攪到我某部份不停變大變細...
可能我就係傳說中既親吻魔
果種感覺真係尤其是舌頭交纏果下....我完全覺得係會上癮......

而然,露露終於扔左個蛋糕入雪櫃
佢一邊行出黎,一邊除圍裙
然後慢慢坐到我身邊....訓係我大脾....
我真係
我好想錫多佢一次老實講
但係又唔好意思....
突然之間,佢望住我,向我做鬼臉
之後我閉起眼對佢做返鬼臉...
點知佢呢個時候錫左我面豬dum一啖
然後衝入房,鎖埋門~
[係房大叫要等幾個鐘先食得嫁~~到時我先出黎廢時俾你襲擊我呀傻佬]
我真係係房門口成個人
但係奈何...
女仔始終唔係太鍾意果類野...而且屋企又唔係真係日日都無人...
所以有時候KISS都要突登出街,或者係廚房偷錫一下
但係係我心目中,咁樣己經好足夠...
但係時間己經黎到距離林姨姨所講既半年好近...
而我都聽到林姨姨打俾我媽媽既次數愈黎愈密....
我愈黎愈驚...
有時候重會驚到忍唔住抱住露露...
晚晚沖涼都會偷偷喊....
我真係......
---Advertisement---




好無用...

時間又己經去到大到五月尾(好似係
果陣時天氣己經開始熱
露露d衣著都重係秋天果類
我問佢,你唔會熱咩?
佢又話唔會呀~~
女仔係唔係唔怕熱
但係因為真係驚佢會熱親,於是決定捉佢去買衫
但係同時我都好後悔同佢去買衫


佢揀衫同揀老公有得揮
佢出門口之前,己經同我討論過買咩
佢話想買套工作服(?
)姐係黑色短褲仔,有吊帶果種,之前上身著件著通白色t-shirt咁
(你地明唔明)
去到,明明我眼見好多佢想要既類形,但係佢又話唔係唔係,結果揀左好耐,都未買到~

之後行到去商場尾果幾間鋪仔,佢終於好似搵到
拎住好高興咁同我講終於搵到條同佢心目中所諗既一模一樣
我問佢呢條同前果幾間鋪頭既有咩分別
佢同我講呢個褲袋果到有一個銀色既扭扣


我聽到無發脾氣,因為我同佢係同一種人
我都係果種會為一粒扭而行一條街既人
我謝師宴套衫都分左4日去買
第4日重要連續行左7個鐘
班仆街係到叫哂救命叫我放過佢地諗起好好笑

然後,當露露試完出黎之後,真係好可愛
對腳完全露左出黎,然後著住對黑色vans
之後佢兩隻手比v咁向住我,問我好唔好睇...
緊係好睇啦我就係想睇你著短褲先帶你去買衫咋

然後俾錢果陣時~~~要104定103$
露露問我有無散銀
於是我拎左果幾蚊出黎
之後個女售貨員話


[哎也~人地男朋友仔,幫人地俾埋果100蚊啦]
之後我笑笑口,諗兩諗,準備係銀包拎錢俾果陣時
露露突然推開左我隻手
[唔得,我話要買嫁麻..我又唔係無錢俾..]
個女sales拎起張一百蚊,拉一拉直~
[好,呢到104$~多謝哂]
之後露露就拉左我走..
一出到門口,我就問露露咩事
佢話希望我陪佢買衫,但係唔希望我俾錢~
但係我一直都諗唔明(其他巴打知點解一陣答答我)
之後我話好啦~咁去食野好無?
但係佢竟然話,想買甜品外賣,去海旁食
我就話ok啦,之後就買完向海旁出發...

去到海旁,坐底左,我拎左我個刨冰出黎食...


真係爽歪歪,又有涼風,又有美女相伴
但係露露佢只係一路拎住碗野...
望住個海,無開黎食...
我都覺得佢有d唔對路....
我都放低左個刨冰..問佢係唔係有咩想講...
露露微笑寧寧頭...
佢又望返個海...然後佢突然開口...
[八輩子,你重記唔記得我一開始咪好惡既...?
]
呀...?
露露想講咩




[我記得我中一岩岩入學...因為我單親,總係覺得自己比人地差d野...]
聽到呢句,我就知露露打算將佢一直收收埋既野講俾我聽...


於是我就牽住佢隻手,靜心聽佢講
以下都係露露所講既野

一開始,我個樣重係亂糟糟...唔會打扮唔會打理...每日都只會睇鍾意睇既動畫同漫畫..
但係我發現咁樣會令同學唔鍾意我...而且重笑我...
我問媽媽點算好...媽媽話隨時對住人笑同埋有禮貌,人地就會鍾意自己
同埋人靠衣妝,所以一定要俾人睇到自己好睇既一面....
所以果日開始...我日日都會對住鏡練假笑..
八輩子..我知你因為屋企同好多親戚都有d交際,所以你都識好似我咁樣笑,
因為第一日我係電梯大堂見到你笑己經知道…(聽到呢到我心寒左下)
本身接觸你...我好驚你...我根本唔知你個心諗緊咩
你好似好想趕我走咁..因為我果陣時又住你間房...
而你媽媽又要你幫我做呢樣果樣....
而且你重要照顧埋我...
所以我一直好驚你地一家人會討厭我...


所以我一直係你屋企人面前好有禮貌
但係你你面前,我知道要壓過你..所以之前一直對你惡言惡語....
但係我後來...同你開始熟...我都己經無再理呢d野..
完完全全俾你見到我平時既一面...
係學校...同學唔知...佢地見到係我客套既一面...
而D男仔,只係見到我扮可愛既一面...
(其實我心裡面講緊我真係覺你好可愛)

當你知道,D人接觸自己係有目的..你就會好睇唔起果種人
我就係呢D咁既人...
你覺得d男仔接觸我,真係關心我?
真係想照顧我?
定係只係想呃我上床..然後破我處,隔兩星期就扔我走?
(佢呢個時候,隻眼mi到好細咁望住我...但係之後又張返大眼,對住我微笑..)
所以我一直無同男仔拍過拖...
反而....我同過一個女仔拍拖...
除左佢,你係第二個錫我既人....
但係我同佢,只係一齊左一個月就無再一齊...
因為我地都明白...我地只係想係對方身上找一絲既慰藉
找一絲既寄託同動力....
比起戀人,我同佢更似姐妹...

為左唔想媽媽擔心....
我一直係學校都保持住唔錯既成績...
而且因為好彩有林姨媽...
所以我地屋企既生活先過得去...
但係奈何....
有一日上上下堂,校務處叫我落去聽電話
原來係醫院打黎....媽媽入左院....
係香港,我唯一既親人就係媽媽...
係果刻,我好無助,完全唔知可以搵邊個幫手....
好彩..
班主任知道我係單親家庭而且係香港無親戚,所以陪埋我去...
去到....
媽媽己經奄奄一息...

露露無講係醫院既詳情....
大慨係佢根本連諗都唔想諗起...
就好似當日我爺爺過生,我坐住的士趕出去...
點知出到去爺爺己經無哂意識咁...
我爸爸係我旁邊同阿爺講
[阿爸,你個孫阿八黎左啦,快d醒醒啦,阿八好擔心你呀...]
但係爺爺都無醒過....然後係我地一班子孫陪同下...當晚就去世...

聽到親人離世呢段...我自己都眼濕濕望住佢...
露露拍左我一下大脾..
問我
[傻佬,你點解要喊呀?
]
我諗都無諗,即時回答
[因為我愛既人都喊緊囉傻婆...]
之後抱實佢....佢係我耳邊同我講
[嘻,你終於肯同我講愛我啦咩~~男朋友大人...]
我即刻推開佢望一望佢塊面
見佢又喊又笑
之後我見到佢呢個表情忍唔住笑左出黎,問佢有無事...
佢寧寧頭擦擦眼淚...一啖錫左落我到..
雖然輕輕一吻,但係威力大過之前既舌頭交纏....
兩個互相對望,好害羞咁樣乾笑
然後我就拖住佢行返屋企....
就係果日我同佢,終於成為正式既男女朋友啦
講之後又一次既燒烤,時間線又跳一跳去到6月中...
林姨姨己經攪好手續....
準備8月左右就接露露過去(點解咁快嫁可以
然後就攪埋入學....9月直接開學...
時間己經定左...
而且因為露露既公公(原來未死係新加坡住緊)
希望照顧露露,所以都希望露露返新加坡....
當露露聽到我阿媽同佢交代完之後...
媽媽問露露點諗(屋企人唔知我地既關係..)
露露..諗都無諗,只係講左句無問題....
我聽到佢咁講之後......
.......
.......
.......
.
完全唔明佢諗咩......
......
點解佢唔拒絕...?

聽到佢咁講,我即刻捉佢入房,問佢點解要走
露露只係苦笑左一下....
[我...希望可以陪係公公身邊,而且我住係香港,你養我..?
]
露露正當想推我出去果陣時,我同佢講
[好呀好呀,我養你...]
露露啤一啤我...
[係你父母養我咋...唔係你呀八先生...你自己都重要父母養,你憑咩話養我....你今晚好好諗清楚...]
之後就趕左我出房....

整夜無語....我成晚坐係沙發.....
我開始係到諗...露露係唔係真係鍾意自己...
我又係到諗...如果我真係自己養緊自己,佢會唔會肯留低...
我知嫁..我愛佢...
但係唔知點解我開始懷疑佢唔愛我...
[但係應該唔會..我相信佢]
我不停loop住係咁講呢句....
但係都頂唔住...個鼻酸到仆街.....
個心又唔知做咩抽下抽下...
好辛苦....
然後眼淚一粒粒滴出黎...
我認我眼淺....但係果種不安感真係好強烈.....
唔知大家有無試過...
人喊得太多既時候,就會累到訓著(?
)
我唔知係唔係因為喊到累啦...但係我就係咁喊喊下訓著左...
第二朝起身返學...眼腫腫...
露露一早自己出左門口...
心裡面更加亂諗野,究竟佢係唔係想避我...
但係心裡面愈諗愈唔明......
.
於是心裡面出現左一絲既怒氣...決定等露露主動搵返我講野我先同佢講野...
(唔知大家有無試過有d咁既經驗...無啦啦會將哀仇變左做怒氣...)

---Advertisement---




但係,露露無好似我所諗咁去主動同我講野.....
我地每日係屋企都無講野...只係互相用第一次見面既假笑交流...
露露除左食飯果陣時會出聲同我屋企人傾計之外...
基本上每日都係等到食飯時間先返...
而星期六日...佢都會留係房成日唔出黎咁濟.....
我阿媽問我知唔知咩事...
我就話唔知...
然後,我都開始日日唔留係屋企
日日出去同唔同既人去街食飯睇戲...
班人問起露露我都話唔好提....


其實係我唔敢提...
露露堅決要走既原因,都重未明...我根本就唔敢同佢講野...

有一晚...返到屋企..一開門,咁岩見到佢出黎廳飲水...
笑左笑,就去左廁所換衫...
洗左個面,望住塊鏡,諗緊點好既時候...
我決定..都係由我開口先好了..
一出到去,露露準備入返房,我捉住左佢隻手,露露呆左望望我
[你...幾時走..?
]
露露諗左陣..


[8月頭至中...未確實....]
[果晚對唔住...我認我太唔識諗..我幼稚...希望你唔好介意...剩低既日子,
俾我陪埋你開開心心過埋去好無?
]
露露呆望住我...之後突然又笑一笑,伸出手捏住我講
[好呀,傻佬..]
我真係開心到喊左出黎,我地實際無講野既時間大慨唔耐,但係真係一日不見如隔三秋
佢見到我喊,就拉左我入房...佢話唔想俾我屋企人見到我喊
之後坐左係床...錫左我個嘴一啖....
但係果晚,我完全無果種性慾,只係想好好抱住露露訓一晚...
我問露露可唔可以,露露只係笑住點左下頭,我就抱住佢係房訓...
(久違既床呀)
但係個衰妹...訓訓下,訓住左我隻左手....
我第朝起身卑到仆街
但係見到有一個可愛女人,訓係自己懷抱....
真係有種掩住嘴偷笑既感覺



唔知係唔係因為近暑假,班人開始得閒左,成日約我出去玩
但係因為露露既關係,我大多推左佢地
但係有一次,個死仔包話佢地都會帶女伴出席,所以我就安安心心帶埋露露出發
問好時間點地,原來係BBQ
中學之後真係無再去過沙灘BBQ,中二,中三果陣時,真係隔一個月就去燒一次
所以順便懷念下

咁我就小心翼翼咁行入房...
[露露大人~~~我呢我呢...約左舊同學bbq,佢地話要帶女伴啵,咁呢你呢,得唔得閒呀....]
佢張到隻眼勁大隻眼望住我
[好呀~~我都想去BBQ呀,我都無BBQ過...除左班會活動]
我見到佢個樣真係笑左出黎..
[去海邊喎,唔洗落水,但係你可能要短d短褲之類~因為驚著長褲會整到沙~~]
我扮哂溫柔咁同佢講希望佢會中伏


[嗯好呀多謝老公提醒]
yes!哇哈哈成功誘導佢著短褲啦
[咁你早d訓啦,後日先係去bbq~~晚安啦傻婆~~]
幫佢息埋燈,就出返房

係咁自己暗爽心裡大叫萬歲ya之後又係到揮拳扮打boxing
唔知你地有無試過開心到咁
但係呢個時候露露原來出左房,望住我做果d傻事
佢呆左問我
[我應承同你去有無咁開心呀傻佬,定係你有咩陰謀呀下~~快d從實招來~~~]
我笑住同佢講無~~幾經辛苦先哄到佢訓






如是者,去到bbq果日
bbq地點離屋企唔算遠...
坐巴士就入到去~~
同班死仔包集合哂之後,就去買埋野飲同料重有d濕碎野就入去
班人帶d女既質素都唔差真係估唔到....
買完野,大家分開拎,就準備坐巴士
就係呢個時候,露露突然話
[點解你地要八輩子拎咁多野呀...你地幫手拎D啦..]
我聽到呆左望返轉頭見到佢d眼神好兇狠
我由中一開始,就負責做攪手,班人雖然會聽我講,幫我拎,但係有時候我又覺得自己拎到唔洗人幫手所以先自己拎識左班人七八年,大家都係慣左

班死仔~~見到露露咁,即刻好主動幫我拎埋我果d野
結果變左我咩都唔洗拎~~
班人就話
[八輩子辛苦左你咁多年啦,今日就服侍下你啦]


之後露露變臉->
[咁咪乖囉,大家好朋友呀麻~]
我呢個時候都唔知俾咩反應好
但係又覺得好幸福
又有好朋友,又有好女友

坐車期間,露露一路都用佢果個客套模式同d女仔傾計
如果我係明星,露露做我經紀人一定一流...
而班死仔包,就偷偷同我講話露露好錫我,問我係唔係同佢己經發生左咩事
我就話無呀~都係咁之麻~~
但係因為面都紅哂,俾班人係咁笑
去到海邊,落車行入去,岩岩好有一個爐剩
露露向我點點頭,我地兩個同時起跑跳過個花槽,直接坐係個爐邊d椅到
我d朋友見到都呆左
但係我同露露既默契,愈黎愈好,呢件係事實

坐底好,我同露露同班女仔負責拆袋發野~~之後童軍隊長(一個中學做過童軍既同學)
做返佢幾年前成日做既野-起爐其他男仔就洗差燒烤差,拎出去插沙~~
返到黎,個個第一時間搶廚師腸燒童軍隊長都未洗好手,班死仔就開波
好彩童軍隊長個女伴幫佢搶到個火旺位,而我都燒多左條腸俾佢
但係露露原來又燒左條腸俾我個情況變到勁好笑
其他女伴燒好,就餵自己男伴食,但係露露全程自己食,俾我食都係扔係碗到就算
攪到我都幾葡萄,我偷望露露見佢又無咩反應
點知呢個時候露露好似意識到d野
佢就餵我食魚蛋~
之後班死仔係到wowowowow
之後我
[你地都有女伴餵啦wow咩鬼~]
點知食食下...發現粒丸苦苦地...

原來佢燒焦左我又唔知....吐出黎又好似落去面咁...(話哂有其他女仔係到)

於是呢鋪真係啞子吃黃蓮

吞完我重對住露露笑左下...寧轉頭就飲杯可樂算數


咁有燒開野食既巴打絲打都知,去得海邊燒,食野都係其次,玩先係主要
於是打左個肚底,就開始拎個排球衝落沙灘開始今日既活動啦~~~
但係班女仔話去換衫先
我地成班男仔係沙灘,畫好個閃避球場,就坐係到等佢地出黎...
其他女仔我唔講,但係露露佢紮起左個頭做高馬尾
著左條淺藍色小短褲
上身著左件小吊帶
我都估佢唔到
其他女仔都差唔多打扮,但係唔知點解咁樣一睇其他女仔完全俾露露比下去
連班死仔都向住露露吹口哨

雖然露露平時白白痴痴,但係講到勝負慾我同佢真係不相伯仲
10個人,5男5女,猜剪刀石頭布分組
同左童軍隊長,露露,童軍隊長女伴,同埋高佬一組
呢個組合雖然奇怪但係都幾屈機

一開波
on9高佬因為自己女伴係對面隊,所以乖乖俾佢女伴扔左出場
我同童軍一齊屌左佢一聲
然後到童軍個女伴出手(下稱海草頭)
一開波就一個假身秒左高佬女伴動作快到痴線

有時候女人,可能唔想令自己男人落面,爆發既力量重大過男人
基本上我同童子軍無咩出手,避波多過出波
對面都係咁
基本4個女人自己係到玩,我地就係到幫下手
點不知,對面個屈機佬!一出手秒左童子軍女伴
好快,童子軍因為我避開左個波,而擊中左佢out埋...
最後得返我同露露...對對面4個...
露露企前面,向後示意向我點頭.同我講左加油,win左我錫你一啖
之後成班又係到wow

對面基本上無咩威脅,但係要win又有點兒勉強
但係基於勝負慾之下...就算每次接唔實波,
我地都會幫對方接返實然後反擊,過左一兩次既攻守之後,終於out左對面兩個女仔...
呢個時候,露露同我講一陣佢會突登撞個波,叫我接實即刻反擊殺佢一個措手不及
當我未答應佢又未諗好點算既時候個波己經開左..
露露一拄到個波,個波右左飛,我成個人撞左落沙到接實再扔返俾露露接住
露露一拳打落個波到個波[沖]一聲飛向屈機佬個肚到,之後重要撞埋落另個男仔個大腿到
真係快到痴線...
如是者,勝利者係我地連今次bbq費都慳返(獎品係佢地夾死剩種果份錢)

之後見肚餓,班友仔又話返去燒下野食先再玩~~
燒燒下,好死唔死屈機佬問露露
[咦,你唔係要錫八輩子既咩]
露露咬咬下麵包係到傻笑...
之後錫左我面夾一啖
之後我都錫返佢一啖回禮
雖然只係小事一椿,但係都勁甜
食飽飽~~~
有去開呢d聚會既巴打絲打都知~~~
誠實與大膽,父母斷雙腳既6樓後座傳統無人唔識嫁啦
就係太陽準備西下既時候,一行又走返出去沙灘圍圈圈坐

例牌啦,啤酒樽
之後轉
轉到邊個既,咪問句trueordare
一開始,大家未在狀態,都係揀下true,問下對方個男伴/女伴係唔係佢地既男朋友/女朋友
咁老老實實啦,唔係男女朋友都係曖昧關係啦~~
咁海草頭,轉到露露,露露揀true,問露露我係佢邊個

露露諗左陣,海草頭開誘導佢
[男朋友?
知己?
曖昧對像?
朋友?
]
露露聽到呢4個關係,佢就答
[錯錯錯佢係我老公]

全場d人都真係呆左望住佢,包括我咁勁爆既發言真係不可思議
之後童子軍呀高佬成班追問我對人地做過咩我話咩都無做過
佢地又話我一定食左人地隻豬,唔係既話人地做咩認你做老公

露露出現呢段時間,令我跳落黃河都洗唔清既事件真係多到我自己都數唔到
但係佢又唔係有心果下先好笑
之後班友仔放棄問我,直接問露露,露露只係笑笑口講
這是個不能說的秘密呀
d女仔全部都笑左,但係d男仔我肯定佢地心裡面屌左聲
當又轉左幾圈班人熱身完,好似黎料...
又咩除褲跑沙灘呀問路人借安全套呀
問警察幾多歲果don9野
但係好彩次次都轉唔中我同露露,基本上我地兩個係到笑多過玩

點知班人話我地兩個係到食花生,唔洗玩,要我地兩個一人揀一樣做
我同露露講不如你揀true啦
但係露露話唔好,佢話驚班人同我熟,會叫我做埋d唔知咩野
佢話佢同班人唔算太熟,所以應該唔會叫佢做d咩
所以佢叫我揀true
想保護佢反而俾佢保護返既感覺真係好奇怪,但係又好開心

之後班人見我揀true,就緊係問我食左露露隻豬未啦
咁答案當然係未啦
但係班人又唔撚信係到不停講父母斷雙腳
我就堅持話無(咁真係無麻)
之後高佬好衰唔衰..
[你係唔係嫁,你講大話小心露露離開你呀]
聽到呢句,我同露露都靜左...
童軍見到我地兩個個表情唔對路,就話好啦好啦信你啦放過你啦
之後到露露,班友真係

[你揀個人錫只要係異性就得]
露露聽到,環望左一下,望黎望去,佢望住我,嘆左口氣
[你做咩嘆氣姐,我好失禮你咩]
[唔係呀,我重以為班人會叫我除衫果dtim我見佢地只係話錫一啖,所以咪放心咁呼一口氣囉~]

哇大佬露你個腦諗咩
班仔聽到全部都即刻改口話咁除衫啦除衫啦
之後我即刻抱住露露話唔得呀,錫咪錫囉可~~~
之後露露點點頭就撲低左我係到錫
班人望住自女伴,真係百般感覺在心頭

到最後~~~火星撞地球
你地有無人玩過,我地中學玩到好似玩無雙咁
姐係一班人圍圈坐,
手牽手,
之後一開始1個人斬開兩個人其中一個隻手,
之後要牽住自己另一邊既人向反方向跑一圈,
之後鬥快坐返低,
之後如此類推

咁一開始,剪刀石頭布我輸左
咁就由我決定斬邊個啦,咁唔洗問阿貴
邊個拖住露露我緊係斬邊個啦
我將童軍同露露隻手一斬
露露拖住海草頭向反方向我跑
我快快趣坐返低
之後露露一坐,我就拖住佢隻手
之後童子軍同高佬輸左,到佢地斬~~
童子軍將露露同海草頭中間斬開,我拖住露露起勢咁跑一野撞開左海草頭個用伴-屈機佬
之後又坐返低
屈機佬

點知個死人頭屈機佬又斬開左我同露露,
我拖住屈機佬個女伴,
露露拖住左童子軍
我一撞,童子軍俾我撞開左,
但係露露趁機特擊拖住童子軍條屍返埋位

我即刻拉住露露,扔左屈機佬女伴返埋位先
勝負慾之下,兩公婆都無計傾
之後露露反手一下打左我一拳
之後但係童子軍太重露露失平衡,
我上前接實佢,兩條友都仆左落沙
之後童子軍死死下話
[你兩公婆搵命博,痴線,同你地一組一陣死左都唔知咩事]

大家玩又玩完,累到仆街
最尾都係例牌圍係到吹下水,講下鬼故
本身諗住可以嚇下露露...點撚知呢個傻婆
咁樣係輪流一人講一個故事既~~
咁我地4個男仔都講完,班人都無咩反應
露露重係到打喊露
有一兩個女仔都驚驚地,但係無叫出黎
咁到露露講啦
露露起身拍拍屎忽d沙~~
咳咳左兩聲
佢開始講
(唔知你地有無聽過一個童軍鬼故,講得同唔得果個有手勢既鬼故)
佢最恐怖,係要扮埋童軍d動作同表情...
好似真係親歷其境咁
當講到最尾高潮位果陣時,
露露做左果動作出黎嚇海草頭,
點知海草頭驚到尖叫再加個頭向旁邊撞
之後好似骨牌咁,你撞佢,佢撞第二個,如此類推,結果成堆女仔頭撞埋一齊
我地4個男仔笑到仆街
而露露個樣只係好滿足咁坐底,我真係唔知呢個女人諗咩
有人想知個鬼故我先講
講完鬼故~~
大家行埋去個爐到執野...
但係露露就拉住我,叫我陪佢行下海邊
咁我無所謂~
兩個手拖手,佢又好似小學生咁係咁fing我隻手
之後行到去一個位,佢突然停左,問我5蚊護身符係唔係到
我係銀包到拎左出黎
佢仔細望左兩下,之後同我講
[哇,真係同我果日俾你果個一樣啵]
當我好奇緊佢係邊到做左記認果陣時,佢又係佢自己個散銀包到拎左5蚊銀俾我,叫我袋實個5蚊銀
---Advertisement---




佢話今日開始,希望個5蚊可以保護到我
之後我好奇問佢
[咁你想拎我個5蚊做咩?
]
佢同我講
[許願,我地一人一個許一個願,唔講出黎,之後扔個5蚊落海]

之後佢話大家依家開始用5分鐘諗一個願望
諗左又諗,願望係咩...
我估大家都知啦?
扔左5蚊落去


露露無問我許左咩願
我都無問佢...
但係大慨我都估到佢既願望...
然後我地就手拖住手行返去執野..
然後走果陣時
露露話要騎馬咁返屋企
雖然好累,但係好遇不可求,就背住佢~~慢慢行返屋企

回家途中...
一路背住露露,一路行,露露間唔中玩下我d頭髮,又攪下我隻耳仔,又係到傾下計


相信大家都知,女人最鍾意問咩問題既十大裡面
1.你鍾意我d咩2.你愛唔愛我3.我同你阿媽跌落海你救邊個先
呢3條問題長居三甲之內
見咁無聊,我又無得走
佢緊係捉緊時機問我啦
但係佢又只係問左兩條咋啵
[傻佬,你鍾意我d咩?
].....

[你估下.....]
一唔識答我就會咁講,因為趁女方估既時候,我就會即刻諗答案。
[唔估快d講,係唔係唔識答呀?
]
咁都俾你知道,抵我鍾意你啦。
[唔係...我呀?
無話鍾意你d咩嫁啵..話鍾意你個樣靚,唔通你老左就唔鍾意你咩?
話鍾意你把聲甜,唔係嫁麻~唔通你啞左我就唔鍾意你咩
話鍾意你活潑,唔通你行動不便果陣時就唔鍾意你咩?


所以我話,我鍾意你全憑感覺嫁咋...]
自己講完都覺on9,大家唔洗估,係呀,呢d對白的確係抄返黎,我都唔記得左係邊到睇返黎
但係此時此刻面臨危險我唔搬呢d對白出黎我一陣間分分鐘耳仔都俾佢扭甩...
[呵呵,算你啦,見你都答得唔錯...]

之後佢又靜左,我好奇佢點解唔問埋另外兩條問題,於是忍唔住出聲問
[點解你唔問救邊個同埋愛唔愛你呢兩條問題?
]
佢聽到即刻係到笑,d口水重整到我條頸
之後佢慢慢講
[我知你實愛我嫁,我知你實會救我先嫁啵~~洗咩問姐~]
之後我無好氣同佢講
[係啦係啦,你叻啦,你肯定我會救你先呀可~~]
之後佢靜一靜,突然抱到緊一緊...
我完全feel到起伏位
[你...真係唔會救我?
]


我心突然一荒知自己講錯野
[講笑咋~~講笑咋....對唔住呀....]
之後佢突然又大笑
[你好易呃呀,我搵到你既弱點啦!你係唔係驚女仔喊同埋嬲!?
]
我心諗呢鋪大獲俾佢知道我重洗打算重奪權力!?
[這..這是個不能說的秘密啦]
露露聽到,用右手捏我塊面
[學我講野~~~捏你一下罰你]
傾下傾下,就行到返屋企個區~
返屋企個區之前,要經過條橋
橋旁邊係輕鐵路,而另一邊係對住個海
橋既面,有上下兩條路,上路其實只係d蓋鋪成既路






上斜波我背住露露真係累到仆街但係又唔捨得要佢自己行,於是就頂硬上
行到咁上下,露露話放佢去上面條路,佢要企係上面
我放低佢係上路,我自己係下路,拓高頭望住佢問佢咩事
露露背住我,望住個海講
[果日呢...你做咩要上台唱歌?
]
我心裡面諗兩諗....
其實我係唔想你拎到箱蘋果扔我...所以先希望搏一搏單車變摩托
點知我唱完你喊到根本無上台唱,早知就唔洗咁煩啦
但係唔通我咁答佢咩
[無呀..見你果日係家政室整野食咁辛苦...咪唱首歌慰勞下你囉]
[真係~]
[緊係啦..唔係無啦啦上台唱咩鬼歌..]
之後佢dup低頭望住地下,用腳踢左兩下個水蓋...
之後係到傻笑


[我....依家唱首歌俾你聽呀..你肯唔肯做我聽眾]
我->

露露好似好緊張咁
但係我又好期待咁望住佢,心諗佢會唱d咩呢..
[我要開始啦~~~俾d掌聲啦]
呢個女友真係...
[好好~~~](拍手)
[咳咳...我真係要唱嫁啦啵!你留心聽呀!留意歌詞呀!]

[係啦係啦,你唱啦,我聽緊呀]

露露呢個時候,渣實隻右手,用拳頭扮mic放係口邊
我見到忍唔住笑左出黎
之後露露
[聽唔聽嫁,唔聽就算返屋企嫁啦~~]
我見到佢d眼神真係勁驚...分分鐘係到扔我落海都有份
[嗯嗯...你唱啦你唱啦,唔笑唔笑..]
露露再新開始,將右手既拳頭放係口邊...
[等待...一點一滴你對我感到安心....]
咦,呢首咁熟既,又係Tank?


果陣時無講出黎啦..打算聽埋先講
但係當佢唱到
[只握在喜歡的人手上~~~]果陣時,用左手指住我係到
之後到
給我你的愛讓我陪著你去未來
給我你的愛手拉著手不放開
佢自己舉高隻左手~之後係揮扮哂歌手開演唱會帶動氣氛
見到真係掩住嘴偷笑左下

基本上呢首歌...己經聽過好多次,自己都唱過好多次...
叫給我你的愛,同如果我變成回憶係同一個歌手
但係露露唱,我覺得特別甜(?
姐係假設你鍾意高達
你自己買無咩感覺
但係如果係你女友買俾你,你分分鐘重開心過見到超級巨聲終於肯完咁
露露唱完,佢笑笑口問我
[係唔係好好聽呢~~係唔係好感動呢~~~]
我只係係下面笑住拍手掌,然後走埋去抱住佢對腳係到原地轉(差d自己暈到仆街)
佢驚到係上面大叫,我一放低佢,佢係到拍打我個心口,彭彭聲on99

之後佢問我,有無留意歌詞,又問我聽唔聽得明
我扮哂野話聽唔明,之後佢想一句一句歌詞用廣東話讀返俾我聽果陣時
我牽住佢,慢慢拉住佢行返屋企果陣時
開口由頭唱返一次成首歌佢聽...
佢一聽到就[咦]
之後急步跟住我行
然後我地就係咁,一路行一路唱給我你的愛就返到屋企
是次活動都完結啦~~

時間又來到某日假期
唔知大家有無去開唱k,去開都知新方向少台灣歌唱
但係綠盒同紅盒d台灣歌反而多
我同露露都係台灣歌既fans
話說有一日,班同學話好耐無唱K,問我地去唔去
住屯門既巴打應該都知道
綠盒係大慨5,6年因為裝修而裝修到依家都未裝修好,重要變埋做SPA既鋪頭
得返間新方向,無奈要出元朗或者出面先唱得
班人又約到倒塌咁早,晨早流流,同露露兩個係商場買完麵包,忠下忠下上左巴士出旺角

你問我點解唔約遲d,因為我同班人一樣都無錢
只係夠唱klunch
所以無奈被迫早出去...
全程車,我同露露訓覺多過講野
兩個頭頂頭...捱下捱下就訓著左...

去到新世紀...班仆街都重未到...早知唔洗早起身...
同露露兩個,落左書局行下...
好死唔死....
死神咁岩出左新一期(好似係,因為露露話佢未買...)
咁迫於無奈買俾佢,之前promise左,但係我又驚佢一陣掛住睇,唔唱k...

於是就同佢勾手指尾,適當時候做適當既野好無?
佢諗左陣,住同我勾手指尾點頭
[你肯買俾我,我就聽哂你話啦]
之後就拉住我出去俾錢
俾完錢,班仆街終於黎左一兩個,上返去,我真係理得未到果d人死,成日遲到
於是就開左房入去先

入到去,例牌套返個套先
唔知有無巴打試過早去果陣時,就算你開5人,佢都俾10人房你
果日就係撞正咁既情況~~入到去見到間房勁長開心死
一坐低,cut左條煩膠既走火廣告,就開始睇下有咩新歌
一直我見露露都只係好乖咁坐左係到望電視,但係佢同時又不停望自己個袋(死神漫畫係裡面)
咁佢條尾都露左出黎...都估到佢想做咩
之後我同學就撩露露傾下計
露露又轉換左客套模式
同班人有講有笑,引開班人注意,而我趁機點自己想唱果d
我問露露想唱咩,佢話隨便
我問佢係唔係真係隨便佢話係
我點左首BB保你大,露露隻眼好似發光咁
[呢首正呀!!]
我同另外兩位友人見到佢既反應都笑左下
點點下歌~~唱左幾首,其他果4條友黎埋,一黎到,佢地就同露露打招呼~
然後話我地咁快點左咁多歌
之後當到露露首bb保你大果陣時,突然俾我同學插左首歌上去
露露即刻由->->

我同學見到即刻saysorry點返首bb保你大
但係佢...
[我...我無心嫁sorry呀...首歌我知係兒歌黎嫁,阿邊個唱嫁麻...我知呀我知呀我幫你點返,
你唔好喊呀..你等我一陣我搵緊俾你]
我同其他人見佢緊張到咁笑到死,但係露露只係嘆左口氣就坐低左
但係當插返首歌上去果陣時,露露又企返起身->->
[Yeah~~bi~ba~bibabi~]
我相信在場既大家心裡一定諗緊點解一個女仔既心情可以變咁快

基本上,呢班同學唱歌都好好聽,比起唱歌,我比想同露露一齊聽下歌笑下
但係班人今日好似神打上身咁爆哂seed,攪到我都熱血沸騰
而露露都俾果種氣氛帶動到唱到企起沙發唱cookies首一擊即中
全場氣氛勁激昂
佢重要扮埋d動作先正
然後我同班朋友都不甘示弱,唱左首棒棒堂既Yes
之前一班男仔,唱親都係D傷情歌成班係到灰
但係今日一反常態,唱哂快歌
你見我連棒棒堂都拎埋出黎唱就知啦

露露唱唱下...話唔舒服,要去去廁所
但係佢拎埋個袋出去
咁我起初問佢有無事,洗唔洗返屋企,佢又話唔洗,去個廁所就夠
咁我地無理啦,又唱左幾首
見佢成十幾分鐘都未返黎,我有少少擔心,於是就去個廁所順便望望
去完廁所,企係廁所門口,打俾露露
露露隔左陣先聽
佢一聽就話肚痛,所以要耐少少
但係聽到D揭野既聲(你地有無試過單手揭書因為好難揭,所以要好大力,你地試下就知)
我就話
[你睇緊漫畫?
]
佢即刻連續下左幾聲
[我.....俾你發現左tim我只係因為好想知道一護有無事...唔係因為覺得悶呀對唔住呀]
我心裡面無嬲,只係覺得佢好白痴



[無事啦,你出黎啦,返房睇啦,你一陣阻住人地去廁所呀低b妹]
[係唔係嫁..我一出黎你會唔會罵我嫁]
[唔會啦,我應承你]
[真係?
唔準罵我喎最多我返到去唔睇啦..]
[唔罵呀,而且俾你返去入房睇好無~~]
[啦~~咁係嫁啦我最愛你啦~~~拜拜]

我一收線無奈,就見到露露拎住本漫畫笑住係女廁出黎
[呵呵,打沉你!露露星人!]
佢,[點解你係到既,你突登企係到捉住我!?
]
我心諗邊個咁得閒
[我擔心你所以企係到睇下你有無事咋~~]
[對唔住呀要你擔心我..我無事呀...]
見到佢內疚個樣,我決定食住上

[唉...枉我咁擔心你..原來只係睇漫畫...]
之後扮哂失望咁閉埋眼
佢然後拉住我衣袖同我講sorry
我即刻攬住佢條腰錫左落佢到..
錫左幾秒,見到有人既反射係遠處慢慢靠近即刻放手拖住佢返房
露露成個人呆左,只係跟住我行
返到房門...
露露拉住我唔俾入
我問佢咩事
[我...我....你可唔可以錫多我一啖呀...]
我見到佢塊面紅哂
怕怕羞羞,勁可愛~~
但係我認我係仆街
[唔~~~制~~~入去唱Klu~~~我想唱多幾首呀~哈哈]
佢即刻由->
[哼!],之後想衝入房
我即刻拉住佢,望住佢講對唔住
[唔想錫咪算囉..哼~衰人]
見到佢咁...我真係
然後輕輕錫左啖就入返房
入房前...我聽到露露講...
[乖乖地聽話咪好囉,係要我要脅你既正一傻佬黎]
呢個女人果然好了解我呀下..
入到房,我想唱果一兩首都俾人唱哂
無限怨念咁坐左係到,點知班人原來後面點左勁多男女合唱歌,
九成九係我去左廁所果陣時班仆街點嫁啦
當到首滄海遺珠果陣時,成班仔想同露露唱
但係露露拎左一枝咪之後,再問佢地拎多枝,之後俾左枝我
我本身後悔緊帶露露出黎果陣時佢突然俾枝咪我,我都呆左呆,皆因狀況外
[我呢我呢,想同八輩子唱咋,到"滾"先同你地唱啦]
班人聽到露露咁講,無奈放下個mic,怨念咁望住我地兩個合唱
重要唱滾先肯同佢地唱

心裡暗爽完一陣,心知要係露露面前見到自己深情既一面啦
當我扮哂深情唱果陣時,露露突然唱唱下大笑
佢之後斷斷續續笑住咁講左句野
[你...你個深...情樣...好好笑呀唔好扮啦傻佬]
我即刻成個好似艾沙雲俾兩條友夾住舉高隻手果張圖咁無奈企係到望住佢
之後佢見到重笑得犀利左
我無好氣捏左佢一下就正正經經唱落去~~
唱到
要是別人都不愛你有我這邊等你
果陣時,我地兩個不自覺對望左下
之後露露好怕羞咁笑住望返電視唱
成班人見到又係到wow
我自己都即刻笑到唱唔到落去...
心裡面好小鹿亂撞我果一刻

唱完之後,同班人分手之後,露露問我可唔可以陪佢去睇下野
我話可以,起初以為佢可能想去行下朗豪坊之類
你知啦,d女仔唔知點解係唔係出親旺角都要去一去無印買枝筆
我重以為露露都有咁既虛榮心
無印文具係名牌黎嫁麻!
行向目的地中途,佢同我講,其實想睇衫...
我即刻
露露終於醒覺了



點知佢帶左我去一座(?
)商場,果到有好多模形呀,扭蛋呀既野賣(唔係信和)
我心諗...咩事?
呢到會有咩衫買..
入到去...露露開始搵佢既想要既衫...
原來係cosplay服...
我真係
但係我都好少去呢個商場,我買親玩具去信和多因為

雖然我唔反感而且無咩感覺,但係我發現d衫原來都整得幾似
因為我自己其實都有睇下漫畫咁
我見到有真選組件衫,幾型但係勁貴
露露主攻睇死神既玩具我都一路去係咁問佢關於死神既野
我發現只要問佢鍾意既野,佢就會好耐心講解俾我聽
佢重叫我望住公仔,然後估我鍾意邊個
點知佢真係估到我鍾意戴帽果個木鞋大叔
開鋪頭果個,唔記得左名突然之間
之後我都見到有死神d衫買
重有d刀,真係幾型棍

而且我發現都幾多人cosplay係果間商場
有d人可能岩岩買完順便著埋返屋企
露露突然問我想唔想試
我心諗我可以扮咩?
技安定叮噹呀...
於是就話唔啦
佢就問我
[其實你覺得我扮露棋亞似唔似]
我即時問佢拎本漫畫出黎望望,
之後將佢條陰扮哂露棋亞咁係雙眼之間
笑到我死
[唔似,除左你同佢差唔多矮之外]
之後佢打左我一下叫我去死,仆街一掌打到我勁痛
但係當我話想返屋企果陣時..
佢好似唔識累咁,問我去唔去打機,佢請
我心諗你無啦啦打咩機於是就話是但,點知....
佢打機既意思原來同我腦海所謂既打機完全唔同...
好似有好多巴打都估到
無錯,當去到冒險樂園既時候我都呆左一呆...
原來女仔真係好鍾意去冒險樂園
我其實唔係好明....
冒險樂園又貴又唔抵玩...
射次籃球都一盒野飲
但係奈何露露出錢

一開始佢就拉住我玩籃球機..
我睇佢個樣好似好熟手咁
---Advertisement---




d分完全拋離我
雖然小弟好耐無打波,但係都估唔到會輸俾佢
玩完隻手重要硬哂(唔知有無巴打試過
佢重要賴得戚同我講佢用左5成功力咋喎

之後露露又帶我玩果個升公仔機
姐係唔知點樣有個輪盤轉轉轉,你禁停佢
之後揀升幾多格,升到最頂,公仔就會跌出黎
玩左唔知幾多錢,又+又-
最尾咩都無陰功...


露露重同我講[呃錢既~唔玩啦以後]
我見佢發嬲個樣真係好攪笑

之後玩扔波波
部機紫色既
之後有d蛋頭星人(?
),你用波扔低佢咁啦
我見露露扔到彭彭聲
有時扔唔中隻野之後扔中dbanner,重要反彈返轉頭扔到我
我真係唔知露露有幾大力痴線,分分鐘係玩籃球機練返黎
去到最後...佢帶我去玩氣展球


(係唔係呢個名?
姐係有塊餅,塊餅識自己郁,用個好似印仔既野打佢果個game)
本身都無咩野,正正常常咁玩,有講有笑....
點知個分去到3:3果陣時...
露露開始出力打
我擋波果陣時發現佢愈黎愈大力,我見到佢好有架勢咁儲哂力一野批埋黎
重好似打桌球咁計好哂角度彈左幾多下先去到我果邊

唉.....你要明白,勝負慾呢樣野真係
我都開始進入狀態,左手扶住張檯...右手開始出力打
露露見到佢都放低埋個袋係到打...
我打返轉頭果陣時,我打落佢個角位到飛起左少少
點知露露照打
塊餅飛住咁衝埋黎
我肯定有巴打試過玩到呢個地步
我即刻用手即接住塊餅,嚇到我仆街呀果陣時


露露見到呆左
佢即刻放低個印仔走埋黎問我有無事
我呆左話算啦一係反正都6:5,你入埋我果球就game嫁啦走啦不如
其實心裡面係好驚再玩落去會死

走果陣時,我發現原來露露一直有用張卡儲票
突然覺得佢應該係冒險樂園常客
坐巴士返屋企期間
佢問我陪佢其實係唔係好悶
其實老實講,d活動真係悶悶地,但係我覺得陪佢玩又好開心~
基本上都係幸福既
於是只係摸左佢頭一下,之後話唔悶而且好好玩,我大左之後,都無去過冒險樂園玩
細個試過家姐俾左300蚊既幣我玩
結果我換左一把膠間尺同埋d鉛筆返屋企
諗起都好笑


露露之後係到分享佢同佢d同學有時候放學都會去玩下
但係佢補充一句
[不過呢....嘻~~同你去係最開心嫁]
之後攬住我,捱係我肩膀,我下巴又捱係佢個頭到,聞聞佢個頭
雖然好變態,但係幾香
之後佢掩住自己個頭話今日出左汗好臭唔準聞,佢話返屋企洗完頭俾我慢慢聞都得,係唔俾依家聞
但係返到屋企兩條友沖完涼己經累到仆街
食完飯之後睇左陣電視都各自返左房訓
但係我發現...露露要走既時候...同時愈黎愈近...





交代返下之前個鬼故先,鬼故係咁既


從前有一堆童軍去旅行
咁岩遇上落大雨
佢地係山裡搵到一間大宅
大宅裡面好豪華
但係堆童軍一入去,只係有個婆婆迎接佢地
婆婆示意自己係啞既
佢只會做"得"同埋"唔得"既手勢
得就係用兩隻手比個圈啦
唔得就係比個正方形
咁班童軍住左晚,見好舒服,d野食又好食
於是問婆婆可唔可以留係到住多晚
婆婆示意得
第二晚,童子軍又問
婆婆都示意得
之後,班童子軍根本想係到白食白住


當班童子軍問婆婆,我地可唔可以留係到多一星期果陣時
婆婆慢慢靠近個童軍...
然後用兩隻手捏住佢條頸話得呀!(呢個時候請你用4隻手指整個圈圈住你想嚇既對像)
個故事大慨係咁

屋企人其實好少係屋企
自然好少一齊食飯
有一晚睇睇下電視,我阿媽問露露,不如一家人出去食餐飯
本身係沙發打緊PSP既我,聽到都嚇一嚇
露露好出奇咁望一望我
然後唔出聲咁講野
[一家人?
你媽媽知道左我地既事啦咩..?
]
之後我做個我都唔知既手勢出黎
阿媽見露露無回應,走出廚房直接問露露,露露笑住話好
我心諗做咩事呢






食飯前一晚,露露捉左我入房
我講笑咁講
[哇,咩你咁主動嫁...無啦啦拉人入房都有既你]
之後佢好大力捏左我一下
[唔好玩啦,我地要準備定,聽日如果你屋企人問起我地既事,點答好?
]
[下?
佢地點問咪點答囉,我同你好唔見得人咩話哂我地一開始都己經係未婚妻同未婚夫]
之後露露諗兩諗
[咦,係啵我都己經唔記得左我地本身個關係tim]
[無良心呀你]我咬住佢沖沖涼毛巾同佢講
[咦,好核突呀你走開~~快d出返去訓~~]
之後露露推我走~~
[唔制],我頂實係到門到
呢個時候我老豆係房出黎去廁所
我地2個一齊望住佢
我老豆只係講左句
[呵呵,感情幾好呀~]
之後去左廁所,我同露露即刻對望
我出返廳訓
露露即刻關門訓

其實我同露露都係第二日同屋企臨出門口先知去邊到食
原來去機場附近一間酒店食自助餐
我心諗阿媽你咁豪既
我問問我家姐先知原來我家姐唔知點有平
之後坐巴士去果陣時阿爸同阿媽坐埋左一齊
我見到露露坐底左,慣左想坐落去
,點知我家姐一野推開左我,叫我自己坐
--------
|父,媽|
|姐,露|
|我|
我地就咁坐啦,全程都悶到仆街
我家姐同露露傾傾下計訓著左,我自己就係到玩手指
突然露露檸轉頭,對住我
我見我家姐訓著左,偷偷地伸隻手去前面拖住佢隻手
個感覺好刺激


但係坐坐下,我自己發現唔講得野依舊好悶
露露開始同我係到玩SMS,叫我陪佢玩個遊戲
我問佢玩咩,佢話係佢背部寫字,佢估
咁我見反正無野做,咪亂寫下囉
一開始我寫仆街
佢sms罵我你就仆街
我心諗咁勁既你
之後再寫,寫話好悶,佢sms回返我
[我叫你寫野俾我估呀,唔係叫你寫野同我傾計呀傻佬]
之後我見到呢個sms笑左聲
之後開始寫d肉麻野...
老婆呀我愛你呀掛唔掛住我呀等等既無聊野...
但係寫寫下,我諗起露露佢就要走..
我...
反正講唔出口...所以決定寫俾佢...
我好快咁係佢背上面寫
[我好唔捨得你,唔好走好無?
]
佢呆左望一望我,我苦笑,唔出聲咁同佢講,太快估唔到呢?
無第二次嫁啦
之後佢好失落咁樣寧返去前面...
而我..全程都只係係到望風景,諗露露究竟係點諗....

我唔知各位巴打有無去過果間係機場附近既酒店食自助餐
果間酒店有個朱古力噴泉(當時小弟第一次見,好似哥倫布發現新大陸咁
而且真係小弟出世咁耐第一次去咁靚既地方食飯(小弟家貧
我媽媽同爸爸就對坐,當我家姐想同露露對坐既時候!
我決定今次唔可以退讓啦!
我立刻同家姐講,我想坐阿媽隔離
我家姐哦左聲,就坐開左我
而我,都成功坐左係露露對面
當我向露露做出呢個手勢果陣時,露露忍唔住噗左一聲笑左
我阿爸阿媽即刻望望佢
露露只係面紅紅dup低頭係到撥一撥頭髮扮無事
而我都望第二邊扮無野




大家坐暖左左張凳,我阿爸阿媽首先出發獵食,而我家姐都隨後跟出去
當我想移動果陣時,我阿媽叫我同露露坐係到睇住d袋,一陣佢地返黎我地先出去喎
咁我同露露唯有乖乖地坐係到
我一隻手捱住係椅背,一隻手係到玩鐵匙斤
露露見到我咁無聊,突然捉住我隻手
[我同你都無度過隻手tim,唔知你大d定我大d呢~]
[實係我大d嫁,我同你賭呀~~~]
[唔制,我夠知囉,無野做麻~]之後佢強行攤開我隻手,同我度
點知我發現佢隻手都幾細隻之後一手捉住佢隻手
[你走唔甩啦哇哈哈~~]
[呵呵~一陣你屋企人返黎見到你就]
我都係第一次見佢露出奸笑
之後捏左佢一下面就玩返我既匙斤
佢係咁摸自己塊面話好痛
我偷望佢一眼,見到佢扮嬲
[呵呵~~扮嬲?
扮痛?
洗唔洗我錫返你一啖幫你痛痛飛走呀]
[咦~唔要呀行開~~]
玩玩下,屋企人返黎~
但係佢地都係拎左自己果份
於是我同露露就出擊啦~~~

但係相信大家都知道,某d自助餐既地方係有水果任拎,一出到去第一樣見到既野,竟然係蘋果
露露見到,望一望我,然後偷笑
之後走埋去拎個蘋果係到拋下拋下,對住我
我心諗唔會咁兇狠掛你
然後我苦笑左下,佢就放返低個蘋果
之後就去到一塊雲石板(?
),保溫果種石頭
上面有好多款pizza
雖然唔大塊,但係好足料同好多款,本身我隻眼都發緊光
點知露露隻眼重光
但係我印像中佢唔鍾意食pizza嫁...
之後我睇清楚d...原來佢對眼望住遠處既甜品區
姐係朱古力噴泉果個位

露露一見到,好似癲左咁...
佢拉住我衝向甜品區俾左兩隻碟我拎住
之後不停將d甜品放係我兩隻碟到,我好記得佢拎左好多一口蛋糕
但係外形好精美,我自己見到都想食

當我流緊口水果陣時,露露突然走埋黎同我講
[你夠膽偷食你就知味道]
我->->_>
女人真係好恐怖
結果第一輪,我連自己想食既野都未拎就俾露露當工人咁用,行返入去
最衰係我屋企人見到我地返黎,佢地又出去
我見住露露係到食,我又無得食,好想死
為左唔望住d蛋糕,令自己無咁肚餓,我即刻望住另一邊

好死唔死,望正一檯都係靚女OL姐姐
我見反正正無野食,咪望下囉
點知露露見到...
佢好溫柔咁同我講...
[八輩子~你望一望過黎呀..我餵你食呀下]
當我聽到,即刻望返過去
點知一望過去見到露露個樣
->
何利雪特啦...
[我我我我,其實只係望住d食物咋.....]
[哦~~~係咩~八輩子]


當情況膠著既時候
屋企人返黎啦
露露個樣都即刻變返
[八輩子~我多左兩塊pizza,你食唔食?
]
果然係我阿媽最錫我果個果然係你
[食呀食呀],緊係食啦哈哈哈]
之後我好粗暴咁食左塊pizza
呢個時候..我老豆咬住蟹腳同我講
[八輩子~~你咁粗魯,無女仔肯嫁你啦一定]
每次我老豆一係唔講野,佢次次一講親野都一句抽爆你水



佢有次同佢d朋友去旅行(我都在場)
佢班朋友係到爭俾錢請我老豆食飯,但係我都睇得出,佢地只係係到做戲等我老豆俾錢
我老豆只係笑住講
[唉~爭咩呀,幾十歲人~~唔通我連個百幾二百蚊都無咩,要好似你地咁爭住俾~]
我即刻偷笑
我老豆兩個朋友都只係笑笑口拍拍手話邊好意思呀要你請
自此我唔敢睇少我老豆既功力

老豆一講完
第一個有反應就係露露
佢即刻側左面係到咳
我家姐望一望佢,問佢有無事
露露頭都無回,只係揮揮手示意無事
我心諗有無咁好笑呀死傻婆

露露笑完,佢示意叫我出去拎野食
我望一望張檯,佢d甜品原來己經食完
雖然我想自己出去拎野食,但係我邊有得sayno呀
一出到去,當我絕望咁乖乖地主動行去甜品區果陣時...
露露係燒味部叫我
[傻佬~~你去邊呀,你見到我食甜品你又想食呀]
當我行返轉頭想問佢唔係你想食咋咩果陣時
露露拎左兩隻碟放係手
[你夾啦~~我知你肚餓啦~我幫你拎,你夾啦]
我->->
[老婆你最好啦,你想食咩,我夾埋俾你返入去一齊食呀]
[我呀...我其實己經飽飽地]
[咁我自己拎返隻碟啦傻婆,我又唔似你,要人照顧]
[哼~~~咁人地手細麻,拎唔到兩隻岩岩果種蛋糕碟~~]
[係啦係啦~~咁你一陣想食甜品同我講好無?
我幫你成個朱古力噴泉搬返黎好無]
[係呀係呀~~大話精~快d夾啦~~我隻手累]
果晚基本上,我爸爸媽媽重有家姐都係問下露露呢半年覺得點呀咁
又問下佢我有無對佢做咩奇怪野
我一聽到我阿媽問
[係呢,我地阿八有無對你做咩奇怪野呀?
]
我即刻打左個突啤啤我阿媽

我阿媽即刻改口
[姐係可能同你打交呀,惡作劇之類]
露露聽到都狀況外,只係講左句
[下..?
無呀無呀,阿八對我好好,呢半年我好開心,我好多謝佢,佢幫左我好多]
---Advertisement---




我聽到,個心酸左一酸...只係咁多?
我搖搖隻杯..飲埋啖橙汁,行左去廁所..
因為唔想再聽佢地同露露傾計既內容...
而且佢地一定會係咁問關於佢走果陣時既事...
我好驚聽到...我驚我會係佢地面前忍唔住喊...
最重要既係..我唔想露露擔心..

係廁所裡面...突然諗起同露露唱k果陣時係廁所發生既事
然後係到傻笑
[點會有人咁傻為左想睇漫畫而走入廁所....]


慢慢由傻笑...變成苦笑...
[哈哈哈..露露...]
望一望塊鏡見到自己...
果刻真係好僧自己..
竟然提唔起勇起留住佢...提唔起勇氣面對現實...
我握實拳頭,向洗水盤邊捶左下..
我真係好嬲自己...

所以我決定...今晚就要面對!
我洗洗塊面,精一精神,出返去食我既野...


然後同帶領住屋企人同埋露露一齊有講有笑,希望佢地唔好再講關於露露走既事
而我...間中見到露露對我露出一絲傷心既眼神...
奈何...
我地的確就要分開...
以後可唔可以再好似咁樣一齊食飯...
己經係未知之數...就好似利物浦可唔可以重奪冠軍咁..


其實我眼見屋企人同露露關係都唔錯,點解我屋企人無真係問過露露有無打算嫁俾我?
話哂我地都係未婚夫妻...
定係連我阿媽,都認為佢地當年所講既說話
都只係開個玩笑呢?
我唔知道...
我只係知道,我同露露係相愛既



飯又食完,計又傾完...
我阿媽就叫走,但係我又有野想同露露講,
諗緊點樣搵藉口拉埋露露走二人共處
我地出到去坐的士返機場果邊坐巴士
之後當巴士到果陣時
咁岩機場人員果d放工再加好似有人落機(?
)
迫爆人連企位都爆爆地,我地試圖上車
但係發現唔得
但係我突然諗一諗
[阿媽,一係你地返去先啦,我同露露等下架啦]
之後我阿媽聽到,點點頭,我同露露就落返去

巴士臨關門之前..
我阿媽同我講
[溫柔d同人講呀..唔好整喊人...]


我,之後我架車就開走左...
露露見到我左,問我媽媽講d左咩
我如實同返露露講
露露只係好細聲講
[哎也,你媽媽係唔係誤會我地重未一齊]
[我估係掛不過佢都get到我鍾意你~果然係生我出黎果個~~]
[車~~我唔係生你出黎果個都知你鍾意我啦]
[係呀係呀~~你咁肯定?
]
[你敢唔肯定咩八先生]
[係係.....我知錯啦露露大人]

老實講,唔通真係為左等上下班車咩...
巴士一走,我同露露打的去左東涌碼頭...
貪果到夠靜同望到海...
一去到,我同露露企係欄杆邊吹風...兩個一直無講野...


露露係到撥自己d頭髮,我係旁邊望到,覺得佢突然有一種從來未見過既女人味...

望望下,望到入哂神...
露露見到我望佢,佢即刻捏我塊面,問我做咩望到佢咁入神~~
我無講野,只係係到笑
露露見到,佢只係用隻手指篤我個鼻
[你呀你呀,奇奇怪怪,夜晚晚帶我黎呢到,你有咩居心呀下]
[我...有野想同你講同埋有野想問你.....]
我搭住露露肩,不停係到組緒緊一路想講既野,一路想問既野...
我知道,我今晚...一定要好好同佢講出我心底話..

當我組織好第一句既時候....
準備出聲果陣時...露露突然出聲先...
[八輩子....其實呢...岩岩係巴士...我知道你最尾係我背上面寫果句野係咩....]
我聽到...無出聲...只係靜左...


[八輩子...我都好唔捨得你..但係,我真係唔希望令公公失望...
你都應該知道...我一出世到依家都無見過公公...]
我聽到佢咁講...其實都知佢心意己決...
[我明白既傻啦~~~嘻嘻~~依家坐飛機都好快之麻~~最多我去返下parttime,搵錢買機票去搵你囉]
[我知道你心裡話,唔係咁,係唔係呀..?
]
我由笑變苦笑...
[我愛你,我愛你...我唔捨得你,我好想你留低陪我,我知我好自私...
但係我真係唔可以無左你....我好驚失去你...]
[八輩子.....]
露露眼濕濕咁望住我...

[你覺得,心既距離,定係實際既距離邊樣重要d?
]
露露突然問左我咁樣既一句....
我真係唔知點答...
當然,心既距離係最重要...
但係,我真係好想佢留係我身邊...[露露我.....]
[我呢,就覺得心既距離重要d啦....如果你活係我心裡面,
我去到邊其實都無所謂啦,你都係咁諗嫁可?
老公..]
佢住同我講....但係唔夠幾秒....佢個表情由->
[八輩子...對唔住呀...係你認為你自己自私既同時...其實我都知我好自私....
其實我都好唔捨得你,我未試過有人咁關心我,我都未試過咁認真去愛一個人,我愛你....]
我......
......好大力咁樣...抱住左佢,好大力好大力...我好驚一唔小心..佢就會跑走...
我既眼淚係咁流落佢d頭髮到...露露既眼淚,都不停流落我心口到......
......
究竟....我地會點?
本來打算講既說話,完完全全無講....
但係我地心底話想表達既野,己經完完全全靠我地既眼淚傳遞到對方既心裡面...
我不知道這算不算是心靈交流,但係我只係知道...
我地的確好了解對方...
其實我己經明白到,露露要走,係鐵一般既事實....
我再留佢...都只會為佢帶來無謂既困擾同壓力...
所以我決定,放佢走...

或者,十年,二十年後我會後悔,但係我起碼知道我當年無令露露感到難受...
你會話我on9,話我傻,話我扮偉大
我認我認
我只希望,我可以活係露露既記憶裡面
希望佢諗起我同佢之間既回憶時,會係心裡面笑出黎....

有時候....
當你拍過拖,分手之後,你就會覺得世界好似少左樣野令你去諗,去牽掛...
有意義既生活,又變返果種無聊既生活...
迫車返工返學....
遇上挫折想搵個肩負靠又無人可以俾你靠...
只可以捱係車既玻璃窗...
望住街邊既人,街邊既車...
一個又一個行過...
一架又一架駛過...
但係老實講,當你知道有個人準備要走果陣時,更加難受....
明明有人令你牽掛,令你去關心...
但係你又發現唔可以太接近....
明明有人可以俾你靠...
但係你又發現佢好虛無....
當你發現你既視線裡面有佢
但係實際己經摸唔到佢...
果種感覺比起分左手更空虛...更孤獨...更寂寞....

回想起果半年發生既事..
由一開始互相用粗口罵黎罵去..
互相批評..去到後來..互相支持,互相幫助..
相愛,表白,親吻,生活...
一絲一絲既回憶慢慢係腦海浮現....
我根本就無可能會忘記到呢個女仔
......
.點會忘記到呀...
曾經既一切...曾經既快樂....曾經既妳......
....
我係碼頭邊,抱住露露,己經抱左好耐...
突然露露推開我
我好緊張問佢咩事,原來佢話我抱得太耐同太大力
之後佢抱住我同我講
[傻佬...黎呀..我地開開心過埋呢一兩個月去好無?
]
望住呢個可愛女人...我真係完全投降...
或者,悲傷既結局存在一絲既幸福呢...

時間一日一日咁過,己經黎到7月頭
再過一個多d,露露就要走
雖然有諗過點樣留住佢...
但係都係得個諗字
因為根本就做唔出,根本就唔想為難佢
我諗黎都係自慰下...

暑假同時到來,我同露露都係到盡量留多d回憶...
事緣係有一晚..
我阿媽叫我入一入房...有d野同我講
入到房,阿媽同我講
[林姨姨返左黎香港,但係唔希望露露知道,佢有d野想同我地講...佢希望同我地食餐飯,咁你點諗呀?
]
我聽到,百思不得其解,點解食飯都要咁鬼鼠?
但係我相信林姨姨咁做得一定有佢既苦衷,姑且去聽下佢有咩想講
於是就暪住露露,同阿媽一齊去左同林姨姨食飯....

為左唔俾露露知...
我媽媽就同露露講,
八輩子要同我去見一個好老無見既叔伯,所以今晚帶唔到你去啦~~
露露無反應,只係話我知道啦,
之後就目睹我地離開家門,
但係露露根本就唔知我地去搵林姨姨...
一出門口,我頭無回...
我驚一同露露有眼神接觸,會忍唔住向佢坦白...
其實...我都係想攪清楚件事...唔想留有遺憾...
露露...對唔住..

坐車期間,我同阿媽都無講過野,
我只係懷住一堆問題,準備向林姨姨問..
而我阿媽,睇落去好似無咩野,
但係佢心諗裡面諗緊咩我真係估唔到...

食飯既地點係旺角...
大慨地方我都唔係好記得...
食上海野,間野好舊
一入門口,己經見到有個中年女人係到
但係我認唔到佢係林姨姨,反而佢認到我係八輩子
[八輩子~呢到呀,八太~好耐無見啦~~]
阿媽同佢講左陣往事,食左幾味野
林姨姨開始講返正題...
[八輩子呀.....其實呢,你同露露既事,我同你媽咪都估到七七八八嫁啦....我知你好唔捨得佢,佢都唔捨得你...但係你始終要面對現實呀好無呀,應承林姨姨,俾露露開開心心咁返去新加坡好無?
]
[唔好,點解你明知我地唔捨得對方,你重要我地分開?
]
林姨姨同我阿媽一聽到咁講,即刻對望左下...
因為我未似過係外人面前發脾氣...

[我唔係咁既意思...其實露露呢,返到過去,除左陪公公...
我地都安排佢係果邊讀埋大學,認真d講,就算係定居嫁啦...
為左你地著想..所以先希望你地可以開開心心過埋呢一個月,
唔好留有遺憾姐,最多呢一個月你地既洗費,林姨姨負責呀好無呀?
]


[如果呢個月洗費我地自己俾返,係唔係露露就唔洗返新加坡呀!?
]
事後諗返起,自己當時咁講...真係好小朋友......
我阿媽聽到,都即刻喝停我,叫我唔準無禮貌...
[八輩子....林姨姨講多件事俾你知....
其實返去陪公公,係露露主意...
因為公公都七十幾八十歲啦...而佢公公根本就無見過露露呢個孫...
而露露既親人都得返我一家同埋阿公公....
所以佢希望返黎新加坡,一家團聚...
或者第日唔好彩,阿公公過左身...
咁佢就會返黎嫁啦....]
on9......
...佢好命既我要等多成十幾年我咪仆街..?
果刻真係有殺左佢公公既衝動


但係當我聽到係露露主意呢5個字...
我就成個人好無力去反駁...
你話我同露露一齊堅持就話姐...
依家得我一方堅持...有咩用...
果一刻,突然好嬲露露....
但係諗多諗...又覺得其實露露無錯....
可能佢想彌補返同公公過去既日子...
又或者替佢媽媽彌補返離開新加坡去左香港,
而令公公一個人孤獨係新加坡既時間....
諗兩諗...我真係完全無資格留低佢....
我只係佢生命中既一個過客...一個曾經帶俾佢快樂既人...
或者佢心裡面根本無諗過真係會同我結婚

心裡面突然覺得自己係露露心目中,其實只係一個小角色果陣時就好想喊..
我地3個係餐廳無人再講野
林姨姨見我咁難過...佢竟然咁同我講..
[或者咁呀八輩子...你有無打算黎新加坡,陪露露一齊生活?
]
我聽到之後....
諗左陣...
我終於明白露露既感受...
我明啦..
我終於明露露點解會咁決定啦...
點解我會咁蠢,點解我會咁小朋友脾氣...點解我岩岩會有一絲怒氣..
我嬲自己既無能...忍唔住喊左出黎....
[八輩子.....],林姨姨同阿媽即刻好擔心我..
我係自己個袋到拎張紙巾出黎,擦過眼淚之後...
[林姨姨,多謝你岩岩咁問我,我明白啦....]

如果,我去新加坡,果邊無親無戚...
要住係林姨姨屋企,我相信自己都唔好意思...
而且肯定會好掛念係香港既親人.....
依個[情況...就好似依家露露係香港咁...
要住係我地屋企....親人係哂新加坡...

我們總不能耍任性,要家人陪自己為了愛情放棄在出生地的一切吧?
露露...我大慨明白你堅決要走的原因了.....
是我對不起你...

晚餐吃得不太快樂..
坐多陣,林姨姨己經主動話要走先
我同媽媽都起身話一齊走...
林姨姨同媽媽爭俾錢,我只係冷眼望左佢地一下
林姨姨就放左手,同我講...
[希望你唔好嬲我地一家啦....最多你放假或者露露放假果陣時見下面囉~~~呢餐姨姨請啦]
[哦...我無嬲你地...只係覺得好難接受露露要走既事實姐...無事,林姨姨放心啦....]
---Advertisement---





其實個心己經灰到仆街...
一出門口,道別後,我同阿媽行去坐車...
我阿媽口痕問我
[你同露露其實己經去到咩地步?
]
[男女朋友]
[阿仔...你其實係玩玩下定係認真?
]
我聽到...火都黎埋
[你嗡咩呀,你知唔知你自己嗡緊咩呀八太,你係覺得你個仔係會玩玩下既人定係你根本認為我唔會認真呀?
]
[無,問下姐,你洗唔洗咁嬲呀....]


我無理我阿媽,自己行先...
[咁點解一開始,你地全世界要同我講,佢係我未婚妻...?
]

果晚返到屋企..露露重未訓..係到睇電視,阿媽入左房之後
露露問我
[點呀,要應付d長輩係唔係好辛苦呢~~~等我幫你按摩下啦~哇哈哈]
[少少咁啦~~~不過有你幫我按摩就咩事都無啦~~]
見到佢咁...心裡面既不開心又突然唔見哂...
我真係唔敢諗第日無左佢係我身邊既日子有幾難捱...
沖完涼之後,露露捉左我入房,幫我按摩


我坐左係床到,佢跪係床上面,係我後面幫我按摩..
雖然己經唔係第一次俾佢按,但係真係覺得好舒服
[露露呀,其實你係唔係學過按摩?
]
[無呀,細細個就幫阿媽按摩之麻....]
[哦,咁咪好囉,遲d可以幫你公公按]
[呵~~你妒忌呀?
]
[係呀~~你知就好啦快d幫我按多幾下~~唔係就罰你~~~]
[嘻~~罰咩呀]
[罰....罰......
]
此時佢見到我既眼神~露露即刻掩住心口講
[喂喂,你想點呀]
[呵呵~~你估錯啦~~~]
然後輕輕錫左佢一啖~~
露露面都紅哂
之後打左我一下叫我死佬


但係好痛
相信大家暑假大多數都會留係屋企多,小弟基本上都係咁
出面大熱天,太陽又曬
出到成身汗麻鬼煩
人又多車又多~
黎黎去去又係做果幾樣活動,你唔悶我都唔悶
所以班人攪活動,都唔係太想去
本想係咁諗既,但係今年多左左露露
自然想出街多過留係屋企啦~~
夏天有兩件活動係最熱門
第一.去CAMP
第二.游水
去camp我就廢時啦,成堆仔,得露露一個女仔,雖然我係到,但係我都唔放心

所以呢~~決定去游水


但係單單去游水又好似悶悶地
所以今年決定攪船河
攪船河基本上只要有船有人有食物就成團
船呢,因為有同學既朋友屋企係有船,做開呢d游船河團~
所以大家只要夾錢就ok了
人~?
更加唔洗驚~~
約下約下,己經約齊哂,
有男有女咁就唔怕班人只係侯住露露啦
最後就係食物,班人提議,
一人整一盤野食帶上去
而我同露露呢,就俾班人分左去做一盤蘋果批

原本都無咩野
但係當去船河前一日去買材料果陣時
我先醒起原來批果批係用蘋果整


老老實實,我有陰影
姐係好似你上高登見到人地放youtubelink話係感人故事,
一入去killerjo咁
我肯定你以後開親youtubelink都會先睇回覆再諗勁耐先敢開
有時候見到露露拎住個蘋果我都驚呀...
不過老實講,佢應承左我唔扔我,我就信佢真係唔扔既...
的確...佢唔打算扔我了...
返到屋企...整完....材料多左...
[八輩子~~我地玩個遊戲呀~~]

[你有無睇過d古裝劇以前d古代人會放蘋果係頭之後....]
佢講都未講完我己經估到佢想玩咩,即刻斬釘截鐵同佢講
[唔玩呀,一陣你飛中我咪大獲,我重想去船河睇你著泳衣]
[你聽埋我講先啦~~唔係飛呀~~我打算用把刀....]
[okok,我知我知,斬呀麻斬呀麻,唔好浪費生果啦,你知唔知貧窮國家小朋友知道左會晚晚詛咒你嫁?
]


[咁我聽日著t-shirt算啦~~唔玩咪算囉~~~]

[好啦好啦..玩啦玩啦...你小心d呀..]

佢入房,拎返把袖白雪..
.雖然只係木刀,但係我都相信打中面會紅哂同埋痛到仆街...
當我考慮緊要唔要好似成龍先生咁戴個卡巴斯基頭盔果陣時
露露己經開始set緊野
[你企直d~~~等個蘋果自己企到係你個頭到~~~]

[蘋果有腳企咩...]
[嘖,你再嘈我蒙眼呀啦明咪得囉~]
[ok,youwin你斬果陣時單聲先呀,我有咩事都黎得切反應用手檔呀]
[嗯嗯,我黎啦要~~~1!2!3!]
正常人呢,應該都會係左至右/右至左斬埋黎....
但係露露佢由上至下斬落黎....
就算佢打中蘋果我個頭都唔洗要...
我即刻黎招空手入白刃接實佢把刀

[你做咩接住呀,我都未斬]
[你斬左落黎我個頭重洗要既正常人邊到會上至下嫁...]
佢拓住腮,嘟起嘴諗兩諗
[咦,係啵,嘻嘻]
[你係唔係就想笑笑就了事呀露露小姐]
[哎也..人地唔知呀麻~~黎多次,我今次右至左咁斬~~~~]
[唔好啦唔好啦,我求你放過我,我真係好驚你斬到我呀露棋亞小姐,一係最多我扮虛俾你殺死算啦好無呀]
[又好]
於是者..扮左成晚虛
之後兩個好早就訓,因為第二朝倒塌咁早係西貢碼頭集合
屯門出去真係好煩,又要係西隧轉巴士...

有去過西隧(好似係圓方出面?
)轉車既人都應該知道,
佢果d巴士站,一前一後真係遠到仆街
我地係巴士訓著左,差d唔知要落車
一落車,半醒之下好似見到要坐果架巴士
但係......
....
同我地落車果個站既距離真係有一段距離
自從經過深水步一役...
真係好耐無同露露一齊跑過
未訓醒加有d眼訓而且又未食飽既時候
要人跑真係好辛苦...
我重要背住成袋野...
露露又要抱住盤蘋果批
但係上唔到呢架車分分鐘會遲到...
今日有咁多人去,廢時要人地等我地...唔好意思嫁麻...
於是就追啦....
點知都係追唔到
當萬念俱灰既時候...
我地見到遠處有d奇怪既野....

[喂~~~~八輩子~~~~~~~你地咁早到既]

你老母
原來成班人岩岩先係唔知邊到食完早餐過緊黎坐巴士入西貢碼頭
早知琴晚班人話約一齊出果陣時我都出啦,攪到我早餐都未食
[仆街啦你死仔包,我同露露岩岩重驚遲到追車點知你班仆街就係後面出黎重要撩住牙]
[唔好嬲唔好嬲一陣去到碼頭,有間ok又有麵包鋪,到時我請你地食包包呀]
[係先好講,另外d人呢?
到左啦?
]
[係呀~~佢地好似唔知早左入去,話搵魚排喎]
諗兩諗咁大個仔都釣過魚,突然之間露露出聲
[我都想釣魚呀但係我無買魚排]
[岩啦~~叫佢地幫我買多兩個啦]
但係我之後發現...買魚排俾露露係錯誤選擇...

等左陣(都唔係陣...走左架巴士好似要等返幾個字呀都
上到巴士,想訓下啦...
點知roadshow又開到勁大聲
(有無人坐開果條巴士線,平時係唔係都係咁大聲?
)
幾經辛苦...落到車,過埋條馬路,買左個包食...
[哇~飽哂]
我同露露一齊講,班人見到都係到笑我地
之後同埋班買魚排既人集合埋,就上船~~~
上到船,大家首先拎哂自己整既野食出黎
哇~好壯觀
女仔整野食好睇又好食我一早估到
但係估唔到班死仔包都整左d三文治呀,白汁意粉呀果d野
之後到我同露露拎我地既蘋果批出黎啦~~~
一拎出黎~~~就聽到童子軍講
[wow~愛情結晶終於出世啦~~~]
露露即刻面紅
我就即刻叫佢咪亂講,小心我係蘋果批落左毒

船出海期間~~見無野做,但係又未肚餓,
大家就開始拎uno呀~~麻雀呀~~啤牌出黎玩
但係露露好似好關心個魚排
於是我就問班人拎左魚排先
一出到去海,船家停左船,班人都開始停低手上工作~~
開始除衫換哂跳落水
但係我唔識游水唯有on99係船上面玩同埋影下相
當我準備行出船頭果陣時
見到班女仔係下層行上黎
wow泳衣~~三點式
但係班女仔行哂出去,落哂水之後,我都唔見露露
佢去左邊呢?

當我行到出船頭,見到班死仔係到公魚果陣時
我發現有個身影,特別細粒
[低b露你做咩係到釣唔落去游水呀你重要著住件白色長袖衫,唔熱咩雖然你著短褲..]
[殊!唔好嘈呀!一陣嚇走哂d魚呀]
......
.
[露露你...唔會打算今日釣成日魚呀麻...?
你件泳衣呢?
?]
[我呢我呢~~一直都好想試下釣魚~~依家終於可以俾我試下啦]
仆街...大獲...
[好啦好啦~咁我陪你釣啦]
[好呀,不過你行開d喎,我驚你搶哂我d魚]
[關咩事,唔制,我要攬住你釣~~~]
[唔得呀!一陣有魚上釣我拉唔切佢咪死!]

[你又唔係要釣尼斯湖水怪,果d魚毛仔你一手都扯得起啦..你咁大力]

[有啦有啦,我感覺到啦!!]
咁勁抽!?
[我黎幫手!!],我慢慢扯起條魚線,之後發現咩都無
[哎也!一定係d魚見d野食太少唔吸引!我放多d先!]
之後露露釣左勁多料...
餵魚咩大佬你...
[露露呀,人地都要用唔好拎咁多啦...放返d入兜啦~~~~]
[佢地好似用好少都釣到好多魚.....]
果然,我望過去屈機佬果邊,己經又釣到條魚,然後隨手扔返落海

[露露呀不如我地上去曬下太陽好無...]
[咁我點釣魚呀]
[一係咁呀!你去游水直接捉魚咪得囉]

[咦~~又係啵但係捉唔捉到嫁你係唔係呃我嫁~~~]

[聰明左喎]
突然班女仔係到大叫,問有無人玩香蕉船~~~
我唔識游水咪攪我
但係班仔就好踴躍
好可惜~~班女仔補充講左句~~
[男仔同男仔坐,女仔同女仔坐]
成班即刻收哂皮
露露聽到,問我咩叫香蕉船,我就話有架船仔帶住一架好似香蕉既船~~
之後船上既人要鬥最遲跌落海(呢句我當講笑咁講)
佢即刻燃起勝利之心
[我要玩呀海草頭~~~預埋我預埋我~~~~]
露露己經跑向海草頭~~
都係件好事黎既,姐係證明佢要著泳衣啦

當我期待之際,我見住露露著住件白色長袖衫坐左落船仔...
佢除左紮起左頭髮同埋除左拖鞋之外
其他裝備無換過
[露露你件泳衣呢]
[哎也哎也~~我見有d凍呀~~~我去玩啦,你睇住我成為最後既生還者啦八輩子]
海草頭班友頭都大哂,咩野生還者
我心諗
架船仔去到遠遠,我見佢地準備開始要玩了~~
露露坐最前~~係到向我
我又係船向返佢
之後突然佢架船一開
佢就驚到捉返實個扶手
佢驚個樣笑左我勁耐
低b妹好白痴

當香蕉船兜完一彎又一彎,女仔跌完又跌...
露露依然咬緊牙關
最尾,佢果然係最遲跌果個~~
佢跌左落海之後~向住我大叫
[ya~~我係最遲跌果個呀]
[wow好叻喎]
[點解露露,濕左身,都透唔到野既,佢係唔係著左好多件衫]
我心諗邊個講野,望返轉頭原來係巫婆藍
佢係我中學同學,女仔黎,中上質素,醒目女
[你問我問邊個你又做咩唔落水呀~~]
[m到囉頂你,重問,過黎幫手啦,準備食lunch啦]
[係係]

鋪好膠檯布~~幫巫婆拎埋野出黎~~擺好哂~~
露露岩岩好上到黎見到我同巫婆藍搬野
[咦..八輩子你做咩幫手既]
[傻婆無野做咪幫下手囉~~你肚餓未呀~~~]
[未呀我又要幫手,你坐低~~~]
之後露露推返我去張木椅到坐,之後佢自己主動幫巫婆藍手

其實,露露好明顯係誤會左d野
但係我又唔知點出聲好
唔講又驚一陣佢地兩個女仔係廚房唔知會講d咩...
當我接近廚房果陣時,巫婆藍岩岩出黎
見到我咁得閒就口痕話
[果陣時同你家政堂一組你又係咁~~懶懶閒,咩都我做哂好彩你同我一組咋,如果唔係你都唔洗指意合格呀當年]
點知,露露就企係巫婆後面...
露露唔出聲,搬住盤野行過左我地兩個
[露露~~~我幫你啦~~~你休息下啦~~]
[唔洗呀..你地傾計啦...]
之後佢又轉身入返廚房~~

[你女朋友,幾可愛喎]
[洗你講~可愛過你先啦八婆~~
[關你鬼事咩,行開d啦阻住我搬野,你哄返你個女朋友仔啦阿八]

於是我就行左入廚房~~點知唔見人
但係我見到露露係廚房後面間房到原來
於是我慢慢行入去,一開門,只
係見到露露除左外白色長袖衫
我即刻驚到關返度門...
就係呢個時候...
露露自己開返度門,拉住我隻手同我講...
[入黎啦..]

點知當我一轉身望住佢既時候
咦..?
[你...原來裡面重有件短袖衫嫁我岩岩重以為你裡面就係內衣,嚇到我即刻關門tim]
[你就想~~色狼~]
[我緊係想~~做咩呀傻婆叫我入黎]

[你呀你呀...同果個巫婆...係唔係舊情人?
]
我->->
[你估下~你覺得呢]
佢即刻
[好啦好啦,唔估啦唔估啦~~唔係呀,朋友黎咋,人地出面大把男仔追,你男朋友我咁既樣,得你要嫁咋]
[呵~~真係?
唔準呃我啵]
[係啦係啦~~唔呃你~~~~勾手指尾好無?
]
[嘻~~好~~]
之後個傻妹即刻伸手右手,係到同我勾住隻手指尾,係到fingfingfing
[你咁乖,我獎勵你呀~~~你想要咩]
我..

[其實呢,我想你著泳衣我睇]
[哦..咁咋麻~~~我呀~~著左係裡面啦~~只係我見太大風凍凍地,所以先著住d外衣之麻]
當佢想除埋件短袖衫果陣時又覺得自己好變態
[講笑咋~~我想你一陣陪我上去曬太陽好無~?
]
[係咪嫁~~唔。
好。
後。
悔。
喎］
你一隻一隻字讀出黎好引誘...
[係呀係呀....唔後悔呀~~~]
[噗,老公,你今日好似突然變到好可靠]
見到佢笑個樣咁天真...邊捨得向佢下手
[喂~~食飯啦阿八~快快趣攪埋佢好出黎啦~~]
巫婆藍
[攪咩?
?]
露露問我
[無~無野~~出去食野啦]
巫婆藍

出到去,等齊人派好野就開餐
雖然只係一個類似朋友大食會既活動
但係我同露露琴晚整完果陣時己經諗緊班人會覺得好唔好食
於是我地兩個開始望下兜蘋果批有無人食
但係班人一開始就洗哂兜波羅腸先
你班人為左飽肚竟然咁求其
一陣飽哂無人食咁我點算呀
於是我開始叫班人,
試下食個蘋果批,露露都係到大力宣傳
[阿八~~老實同你講,我覺得幾好食..不過都係唔夠我整既好食~]
巫婆藍
[唔係喎,我覺得好食過你果兜死人棷汁糕唔知牛奶糕定棷汁糕黎]
童子軍一講完呢句野,巫婆藍己經開始追擊佢,童子軍放低個兜即刻跑走
之後班人都係到大笑
食飽飽,執好野~~~
露露走埋黎同我講~~
[點呀~ok未?
上去哂太陽啦]

拎住盒維他奶,上到船頂~~
陽光普照,船頂又暖粒粒,唔會太熱,訓係到真係爽到仆街
飲住維他奶,聽住海浪聲,望住白雲
手抱女友,眼見d朋友係到玩
真係好幸福好休閒
露露突然捱係我肩膀,聞佢頭髮d香味真係
[你眼訓既話訓陣先囉,今朝咁早起身,你都未訓夠嫁啦?
]
[唔啦..我驚你一陣驚悶,無人應你你喊呀]
兩個人係船頂..又無人...
我慢慢伸手右手,拓起露露下巴,之後慢慢對位錫落去
露露都閉起左眼
雖然無打車輪,但係輕輕一吻反而合依家呢個咁溫馨既氣氛~~
錫完之後,兩個係到攬埋一舊傻笑,真係好低能

之後架船駛左去唔知咩島仔,個島仔有幾間屋咁...
之後班人係沙灘玩閃避球(又玩
但係我見到有玻璃碎
但係班人話唔怕
但係玩左陣班人都係話危險,玩數字球算
玩雙NUMBER果隻
咁本身都無野,但係玩玩下,有同學俾玻璃碎介親~~
攪到大家都唔想玩,返上船算,點知露露好衰唔衰...
追住隻金毛尋回犬係到跑(果到d外國人養的)
唔小心係果d石屎地仆親,滕頭哥損哂
佢話有d痛...
我驚到即刻抱起佢走向碼頭
點知架船係出面,大家又無拎手機落船打俾船夫
急到我
點知巫婆藍突然趕到我身邊,拎枝清水幫露露洗傷口
然後佢叫班男仔一齊大叫
我地叫到仆街架船終於聽到過黎
一上到船,傷員有3個

陰功,之後我唔俾露露落水
於是者就同露露兩個係船頂訓左成個下午
走果陣時,我同左巫婆藍講唔該
佢只係咬住口煙同我講
[傻啦,我果陣時中學俾老師屈,你咪又係幫過我,咁熟咁客氣做咩鳩呀,好好錫住你女朋友啦~好女黎嫁]
我聽到佢講野,突然覺得好感動,因為連我本來都己經唔記得左件事

之後就各自返屋企~~
返屋企途中,露露同我講
[巫婆藍其實好好人~~佢幫我洗傷口果陣時,佢同我講可能會有少少痛~好細心呀佢]
[係咩係咩~咁我即時抱起你又點先~~~]
[呵呵~~緊係好啦~~最好係你啦]
[傻婆~~今日開唔開心?
]
佢望住我,諗左陣~~

[不能說的秘密喔]
[食蕉啦你~早知唔抱你~~等你自己爬起身]
[你捨得,你敢]
......
.
[係既,唔敢唔捨得,雖然我唔識游水!但係我頭先都想背住你游水返船呀!]
[係呀係呀~~你扮呀你~~]
之後佢係到用手指篤我條腰,我又痕到仆街,兩個咁玩下玩下就返到屋企~~
該日活動都完結啦

自從經過左咁多事,露露同我班同學朋友仔都熟哂
自然有活動都開始一起行動啦~~~


之前去完船河,過唔夠一星期又踩單車
但係我根本唔知露露識唔識踩
於是就問下佢去唔去,露露話無所謂
佢又話佢識踩單車,咁我咪應承班人囉
但係一收線先諗起,露露所講話識踩單車既意思唔會係4輪掛..
[露露呀,我岩岩咪問你識唔識踩單車既,我指兩輪果d喎]
[緊係啦~~唔係你會以為我誤會你問我四輪咩傻佬]
你性格會囉
[哦,咁就得啦~~可能要踩好耐同埋踩到好遠嫁喎,你頂唔頂得順嫁]
[放心啦~~]佢拍住心口講[我一定會唔會叫累嫁~~!]



第二朝一起身,住屯門既人都知,租得單車都係得果幾個地方~~~
經過上次教訓,今次我醒目啦
早一個鐘食完海皇粥早餐先慢慢行過去集合
唔係又好似上次咁空肚我就真係捱唔到落去
果朝準備去食早餐果陣時,我問露露想食咩
海皇粥係佢提議
我自己諗兩諗都成年無食過粥~~於是就去啦
去到露露唔食粥...
食左一碟炸兩,一碟煎蘿蔔糕,兩條油炸鬼,一碟炒米粉


你地無睇錯,上面果堆野都係佢自己食哂

我只係食左碟蘿蔔糕同埋艇仔粥己經飽
之後先諗起,露露有時候返學都係出街食早餐,我真係唔知佢原來要食咁多野
[點解你食得落咁多野又唔會肥既]
[一日之計在於晨麻朝早食飽d,下午先有力郁嫁!同埋我肯定今日用量大於吸收~~]
但係都唔洗食咁多呀麻,你對面個肥仔(我)先食咁少野..

食完野,去埋7仔買枝野飲,慢慢向單車鋪出發~~
去到,班人黎左幾個,同童子軍問老闆問左幾錢先,因為租一日,所以希望老闆平d
老闆好好人,重俾左批新車我地踩,而且有d重有得插水個位,好感動
當班人黎齊,上哂車準備出發果陣時
[喂呀喂呀唔好走住呀我掂唔到地]
望轉頭,原來露露唔夠高
老闆之後幫佢較返好,佢


終於掂到地,然後一行人就出發啦

但係大家踩唔夠兩下,又停低左
[其實我地依家去邊好咩都未傾就出發]
屈機佬提出左最大既問題
去邊好<--
[哎也唔好理啦,順住踩啦,經洪水橋入去天水圍先啦]
於是一行人再次出發,呼到去西鐵站果陣時...露露己經向我招手求救...

[你地行住先,洪水橋便利店等~~]
班人向後揮手示意ok,我就停低問露露有無事
露露塊面紅哂(係透出黎果種紅)
[嗚呀~~好熱呀~~無事呀我~~熱之麻~~你行住先,我一陣追上黎~~]
[傻婆,唔洗勉強喎]
[唔制~~人地想同你踩單車呀...時間無多啦...]


......
.......
....
哈哈...都係呀..
[呵呵~~大把時間啦~~啦~一係咁,我同你鬥快去便利店,輸左要請對方飲野~~好無]
露露聽到我咁講,之後係到傻笑
[都係你了解我好~~你讓我10秒先呀!我出發先喔~]
[好好~~我數十聲先開始~~]
露露聽到我數1,佢即刻踩,我重聽到d卡卡卡既轉波聲洗唔洗咁認真呀..
當佢身影愈黎愈遠...
我開始諗起佢岩岩所講既野..
嗯..的確時間無多啦...
諗下諗下,掛住望住露露背影,完全唔記得過左10秒
慢慢上返車...開始踩...
我同自己講..
唔可以係露露面前唔開心..
唔可以令佢擔心...


[喂~~露露等埋我呀~~]

本身都係玩玩下...但係我見到露露真係愈踩愈快
重要因為紅綠燈關係,我己經見唔到佢背影
於是開始爆seed踩,踩左一段路,終於見到班人,但係我唔見露露
[露露係再前面你地岩岩攪咩黎,佢突然充滿力量咁既好似]
......
.....
我反而驚佢炒車多過要請佢飲野
於是捉埋班人踩快d,睇下追唔追到佢~
點知我地去到都唔見佢.....
當擔心之際,見到佢就係對面馬路
佢過埋黎之後,佢第一句同我講
[岩岩過左童子軍佢地先發現自己唔識路岩岩唔知去左邊,好彩問個婆婆,個婆婆指俾我睇我先知咋嚇死我]
成班人聽到,一齊係到笑
[邊有人唔識路但係又踩咁快,重要事後先醒起嫁]


童子軍首先講野
其實我都好想笑但係又唔好意思
於是變成掩嘴偷笑
露露就嘟起個嘴
[哼~~唔俾咩重笑你班死人頭~~重有你呀~~你做咩個肩膀係到震嫁]
唔知你地有無試過,忍笑果陣時,忍到個肩膀係到郁
我果次都係第一次試

係間便利店休息左陣,大家抖夠又再次出發入天水圍~~~
條路我己經唔係太記得,
我只係記得要經過一個橋底,裡面勁黑
露露諗左陣先敢踩過去
佢重要尖叫住咁踩
成個橋底都係回音
之後班死仔又跟住扮佢係到尖叫
我都玩埋一份,一出橋底~~~咁岩就俾露露見到我重叫緊
佢即刻啤一啤我,好似想同我講
[你係唔係想死呀八輩子]
我心都寒埋

相信有去過天水圍/住天水圍既都知道~
銀座商場呢個地方
d野食我覺得又平又ok,有間車仔麵檔,之後又有機鋪
班人差d掛住打機唔記得踩單車
出返去,係ok飲埋野,就係果個公園坐左陣
順便決定一陣去邊~~~
[入大埔呀一係]
唔好玩我啦要踩公路過喎,我淆底....
當然,咁諗既唔止我一個,個提議好快俾人BAN左~~
[哎也唔好諗咁多住啦~~入元朗食個牛腩麵先啦]
班人好似唔識飽咁
[好呀好呀]
但係我估都估唔到,露露都會回應

我見露露出到成身汗,塊面又紅哂,d頭髮又亂哂,
有d頭髮重因為d汗所痴住左係面上面
當大家起身果陣時,
露露叫我扶佢起身,
佢話隻腳累到企唔到起身
一拉起佢,佢成個人捱左落我到
但係我只係聞到好香既體香
露露見到我聞,佢即刻推開我
[唔準呀,成身汗好臭]
唔知有無巴打覺得女仔d汗好少係臭

基本上其實今日係新界一日遊
去到元朗班人見野就食
我就飽到想嘔
但係露露都食得多野過我
究竟呢個女仔係咩野構造
佢好似除左甜品一個胃,正餐一個胃,零食一個胃之外....
重有一個胃for掃街用
去到元朗,基本上有間xx涼粉唔可以唔食班人話
但係我睇過一篇話咩食剩既倒埋一兜我就驚
結果班人本來滿心歡喜,俾我講一講都唔想食
本來打算打道回府,但係班人最後都話想去大埔林村(係唔係咁寫)食豆花
咁班人咁興奮,我都俾氣氛帶動埋
於是一行人向林村出發

咁我完全唔識路,
大埔我咁大個仔真係無去過好多次
好彩有位同學係踩開單車識路
咁當然係佢帶路啦,但係佢帶我地踩馬路
又教左d手勢俾我睇
姐係可能轉線要舉大母指示意
重有d我都唔記得左
基本上大家都求求其聽完就算
但係露露竟然好認真係到練習
[我要轉線啦~~~靠右~~~]
露露一個人係路邊做住動作係到叫
我同學又見到佢難得認真學
於是佢認真教
我地笑到死,因為果個同學平時教我地都求其應付下佢算
當佢教完,上返車果陣時
佢同我講
[你女朋友唔錯]

之後我同返露露講
[交通安全人讚你喎]
之後露露話
[緊係啦我呢d好學生可遇不可求呀,十年都唔知有無一個呀]

[係呀係呀~~~係呀係呀~~~咁一陣靠你幫我地手勢啦啵~~~]
[無問題]

人生第一次踩馬路,真係腳震震
旁邊有時候重有D貨櫃車經過
嚇到我仆街
但係露露好似唔識死咁
佢竟然追到交通安全人既速度
但係我地成班係後面淆底
又有同學左右不分打錯手勢嚇到我地仆街
當去到一個巴士站到(無人勁恐怖)
突然有同學抽筋
於是大家停低係到幫佢拉筋啦
條友好似生仔咁,叫到勁大聲
露露同交通安全人過到黎果陣時,交通安全人幫佢拉
我地係旁邊休息下咁
突然之間,露露走埋黎大叫
[起身起身,我地做熱身唔係一陣好似佢咁抽筋呀!]
我地成班呆左
[都踩左咁耐啦依家先黎熱身]
屈機佬講d野真係好中point
[一係你教我地啦]
我同露露講,本來想佢怕羞唔教咁就唔洗做
點知...
[好啦~~一陣跟住我做呀]
中伏啦呢派

露露做果d拉筋動作
唔係平時中學上堂做果,而係芭蕾舞果類形既熱身
班人見到佢唔知點拗後隻腳果陣時
勁恐怖
[喂露露你自己小心呀~~~一陣整親呀...]
當我擔心緊佢既時候,佢同我講
[唔拉筋一陣真係有事你地就唔好喊住口叫呀]

[好啦好啦~~大家拉下啦各自廢時真係抽筋~~~]
當我自己搵個地方拉果陣時,
岩岩抽筋果位同學己經抽完筋坐係到休息緊
我遠處望住露露,發現佢個樣唔多妥
當我慢慢走埋去問佢係唔係整親果陣時...
佢好堅決話
[你快d拉筋呀..如果唔係一陣抽...抽筋...呀!!!!!!!!!!!!!!!!!!!!!!!!!]
我聽到佢突然既大叫嚇左一嚇,我d同學都走埋黎問咩事

無錯啦就係到佢抽筋
有時候唔知大家有無試過做完運動本身無事
但係可能屈一屈,會突然抽筋黎料
我試過打完籃球,去同學屋企
急屎去大,去完一企起身,突然右腳抽筋...
成個即刻慢慢好辛苦咁坐返係到
當我坐左陣,右腳無事..
又企返起身,到左腳果下真係,嗚呀
結果我同學唔知入唔入黎幫我拉筋好
屎又未抆褲又未著

之後我扶住佢,慢慢放低佢,叫佢放鬆
但係佢一伸直少少就覺得痛..
[呀...呀...好..好痛呀八輩子]
明明見到佢個樣好辛苦...但係聽到佢咁叫我真係
我即刻集中望住佢個喊樣,先可以定到神
但係我見旁邊班仆街依家係到偷笑
佢一痛就攬住我條頸,我完全幫唔到佢拉筋
於是我叫交通安全人幫露露拉,我扶住佢..
每拉一次,露露就勁大力攬我一下
係我耳邊叫
哇我真係....
[乖啦露露,唔好叫啦~~~失禮死人啦]
[唔得呀,好痛呀]

交通安全人幫佢拉完之後,露露都係到休息下~~
於是基本上係成班人on99坐係路邊發呆
人地渣車唔知重以為我地咩事
過左陣,露露話ok了,我問佢重踩唔踩,佢話支持到...
[因為...我想食豆腐花]

[都估到你嫁啦為食妹~~~起身啦~~]
當我行返去自己部車果陣時..
我見到露露重坐左係地,雙手伸直嘟住嘴望住我
[扶我扶我人地起唔到身呀]
班人見到,係到講
[係啦八輩子,唔幫人既你]
我即刻紅哂面,走埋去露露身邊扶起佢

之後去到邊我真係唔知,
我只係認得好似去左一條村既物體,
之後踩左去d上山路到
當我地踩到去一個大斜波(向下)
一見到,個個都
我唔知果到係邊到,但係相信有巴打可能有坐巴士經過過
真係勁斜,佢重要落完斜重有一個上斜,連續兩個
我地基本上係落完斜唔識踩夠力上返個斜波
最好笑係落斜果下...隔離咁岩有架巴士一齊落
我地成班一齊係到玩過山車咁
[呀!!!!!!!!!!!!!!!!!!!!屌你老母啦仆街唔好炒呀]
成班係到講哂粗口
但係當過完斜波,大家都頂唔順了...
交通安全人話轉多過彎就係,但係頂唔順就call車走~~
於是大家決定call車走
但係問題係,點call呢..?

於是我地開始打去電話公司問
問左幾間,佢地問我地係邊,我地都唔識答
只係知前面有間大宅,後面有竹林...
旁邊重有個阿彌陀佛既石牌
好彩,有個巴士站,
於是我地報左巴士站位置,
問埋果個貨車公司價錢,佢地就出車啦
本身大家講下笑傾下計無咩野..
但係半個鐘,一個鐘咁過去...
天又開始黑...
又見到旁邊個石碑
最重要係!!呢到好少車經過,果到有巴士站,但係無巴士到!
對面個大宅重恐怖
門口有兩盞橙燈,但係望條路望唔到入面
同埋後面係竹林,阿媽成日話竹林好猛鬼
我同班同學講,連成日去露糖既童子軍都話唔好嚇佢

當淆底之際,終於見到架VAN仔啦
成班人好似係荒島見到有船咁,係咁揮手同大叫
個司機停好車一落車,我地就開始搬單車上去,執左勁耐先岩岩好放得哂
再來既問題...
d位..
大家迫到好似偷運人蛇咁
我同露露就坐前面果個位
我坐到勁近波棍,司機叔叔話介唔介意坐埋d
當我諗緊點算之際
露露突然講
[不如我坐你大脾呀]
......
...

咁我無咩所謂...
於是就叫露露坐上黎
但係唔你你地所諗咁樣
佢係打橫咁坐我大脾,姐係佢塊面係對住司機叔叔
全程我抱住佢,因為佢無安全帶
露露好似好累咁,好快就訓著左,班人都訓著哂咁濟
諗起今日,真係幾累
但係我又偏偏唔想訓,因為難得可以望下露露訓覺個樣....
當我正看得入神果陣時
司機叔叔突然同我傾計
[你女朋友仔?
幾可愛喎]
[係呀,佢係我未婚妻黎嫁~~]
[下?
定左婚啦?
你同你女朋友幾多歲呀?
]
[哈哈,唔係啦,講笑咋...我地只係男女朋友...不過...遲d我就唔知啦...]
[點解咁講呀?
對佢好d佢自然唔會走嫁啦~~]
[哈哈...唔係啦..算啦~無事,或者佢真係唔會走呢...不過機會都好低...]
[哦...]
我同叔叔傾完計..望住露露...
個感覺真係好難受...
明明我己經抱住左佢..
但係感覺好唔真實..
你..唔好走好無

沿途架車都好靜....
出左成身汗..架車既冷氣又開得大...
攪到我重覺得d凍..
望住車外風景...
諗起同露露發生過既事...
唔知突然好想喊..
雖然己經明白佢既感受,但係我都係好唔開心...
呢個時候,我抱住左露露個頭靠向自己心口...
佢真係好可愛..好溫暖..
唔知將來,重有無機會抱住佢呢...
唔知呢..?
唔知呀。

返到去..俾左錢,當大家打算返屋企果陣時...

[喂喂,七點半啦!要還車呀!人地要關門啦,學生證重係佢果到!!]成班人先醒起原來架單車係借人地既
雖然返到屯門好熟路,
但係時間關係,
成班落哂馬路企哂起身踩
好似暴走族咁
露露岩岩訓醒唔知咩事
佢都只係一味跟住我地
中途重見到有警車係前面經過
嚇到仆街勁緊張

好啦,其實返去交埋車件事就完嫁啦
咁我就係到交代wii事件啦~~
有一次同學約打邊爐(夏天開住冷氣
咁夜晚先開始,見無野做,班
女仔開始打麻雀呀,班男仔又玩大富翁呀鋤Dee果d
咁我己經唔記得點打麻雀,dee又唔識鋤,
同學電腦又俾人用緊,我局住坐係沙發睇電視

係呢個時候,大天使屈機哥終於黎啦
事緣佢屋企有wii~~
佢每次都會帶埋黎~~~
咁我緊係幫手插線整野啦
之後同屈機哥係到玩wiisport..
有玩過都知呢隻game裡面有幾款遊戲
本身我地好和平玩哥爾夫球...
但係發現玩好耐...
班人都開始俾部wii吸引住..慢慢向我們伸出魔手

最先走埋黎既就係童子軍再來就係高佬同交通安全人
一開始我地玩緊哥爾夫,無奈被迫轉玩網球
班人玩到好投入,揮手制勁大力
有幾下重打到旁邊既無辜觀眾
佢地重玩到跳哂起身,叫埋出黎
[喝!!]

成班見到都係到笑..
但係我見到露露好入神望住我地玩
於是我問佢玩唔玩,露露起初扮哂野話唔玩
但係當我用手制係佢前面揮兩揮之後...
[哎也哎也~~你咁想我玩我就玩俾你睇啦]
之後班人話要玩拳擊...玩咩淘汰賽
前後加埋我,有6個人參加
一開始露露同交通人打
露露好緊張..
.我見住佢集中住咁打,
而且佢防守果陣時真係好似同人打緊交咁

當露露檔左好多下之後,佢突然黎個左勾拳
點知真係中企係佢左邊既交通人
交通人應聲倒地
班仆街重係到幫佢數10下
露露只係好擔心咁問佢有無事
好彩無事咋
但係我心知,露露平時同我玩下都咁大力
依家佢用無情力一揮其實我估幾痛下
但係交通人又話無事肯定係唔想露露擔心
之後到我同屈機佬
我就不停猛攻,屈機佬只係見機抽水
點知玩玩下,兩個開始投入係咁揮係咁揮
最尾點知俾屈機佬陰到初賽出局
再來果隊就係高佬同童子軍
童子軍訓練有素,快快趣打低左高佬
高佬重唔鋸係到大叫入廁所隻抽
最尾三人,露露,童子軍,屈機佬
佢地話讓露露,所以佢地兩個打先
可惜,機係屈機佬帶黎既,好明顯佢訓練有素啦
童子軍
最後露露VS童子軍
童子軍未開始就叫露露行開d先
,驚佢出拳真係打到佢本體
點知打到中途
,露露愈打愈前,後來完全遮埋電視
我地叫佢先行返後
但係果陣時己經打左人地好多血
之後露露大叫
[1,2,1,2,1,2,1,2!]
係到數節奏一拳一拳一拳就連打落去
最尾露露勝出

之後太無聊,係到玩年齡測試
(姐係wiisport裡面既功能黎,俾d測試你,之後你做哂測你體力係幾多歲)


結果玩出黎,我55歲,露露3x歲
其他人都係介乎50-60
[八輩子,原來你大我成20年]
[你都3x歲啦,扮咩呀中女露]
[哼~~我係中女呀咁點呀~~好過你呀伯伯]
[係呀係呀,咁你係唔係唔要我啦~~]
[哈哈~~睇下你表現點啦~~乖乖地聽話唔會唔要你既~~傻佬]
見到佢個天真樣忍唔住一野捏佢塊面一下
之後旁邊屈機佬同童軍係到扮我地
[咦~~好衰嫁八哥哥你捏人既]
[咦~~你咁可愛]
之後露露追打佢地屈機重on99撞到房門
---Advertisement---




成班人係到笑
有時候覺得,如果無露露,我地既氣氛一定無咁好
果一刻真係覺得自己好幸福...

然後玩到累~~開始執野到打邊爐大會
果陣時己經玩到身水身汗,其實玩wii減肥應該ok我覺得
咁只係打邊爐好悶,咁班人就播住戲咁食啦~~
班人播生化危機2(姐係要係城市逃走果套)
本身大家都係夾D野,之後係到睇,之後又傾下劇情
露露就基本上係到食食食,無睇過套戲


咁突然之間,果邊有D聲突然好大聲,露露成個人彈左一陣
之後露露先開始留意套戲...
本身佢唔睇重好好地
但係佢一睇,完全投入..
重要捉埋我去沙發睇
佢又要驚又要睇
全程捉住我隻手一有少少野就拎黎遮住
有時dzombie未出黎佢又己經叫定先
攪到其他人都叫埋一份
我想夾野食佢又捉住我


[唔好走啦求下你我驚一陣突然彈d野出黎]
見到佢咁既樣我都唔忍心行開

佢一路睇一路問,又問點解要救個女仔呀果d
我就出奇
[你唔係睇住嫁咩點解你咩都唔知既]
[因為我長期時間其實係瞇住眼睇我真係驚有野彈出黎嫁!]

突然屈機佬係後面大叫
露露驚到抱實我係我耳邊大叫
攪到我驚埋一份係到望住屈機佬大叫
[呀!!!!!!咪埋黎呀!]
班人見到,係到一味笑

幫手執埋野,大家就解散~~


行返屋企期間,經過龍x居
同露露係裡面又食左d野先返屋企
佢真係大食到
食飽飽,拖住佢想返屋企
但係露露話唔想咁快返去~~
於是出左去出面坐,望住條臭河,真係情趣都減幾分
呢個地方其實同班人黎過好多次,坐係到吹水都唔係第一次
但係次次夏天黎親呢到又熱又多蚊
都唔明點解要係到吹水...
不過露露叫到無計啦
一坐低,露露突然張開雙手大叫
[今日好好玩,好開心呀~~我好羨慕你呀]
[嗯?
點解咁講?
]
[因為你d朋友對你咁好囉]
[呵呵~~還好啦~~我地都識左7,8年啦~~大家都經歷過算係多野~~]


[我...都唔知自己算唔算有朋友,但係自從同你班朋友一齊玩之後,我覺得你d朋友都好好人]
[緊係啦~~有我教導佢地呀麻]
[係呀係呀~~個個都好人,係你唔好人]
[點解喎~~我對你唔好咩~~]
[講笑咋~~,錫返無事~啜~~]
之後佢扮錫咁樣,用嘴發出啜一聲

突然,個天開始落毛毛雨...
於是我地兩個開始跑返屋企..
住屯門既人應該知,龍門居向碼頭方向有條路,要行天橋底
果到朝早以前有日剪頭髮20蚊個果個
但係一入夜果到又靜,又有橙燈,真係好恐怖
奈何,我地一趕到去橋底,落狗屎咁
迫於無奈,頭都未乾,濕哂身咁企係橋底等
人又無個經過..又靜真係好恐怖...



攬住露露,捱係旁邊,望住出面等雨停...
聽住d車係頭頂條橋經過..
出面又落住好大雨...
沙沙沙沙沙沙沙...轟隆轟隆車隆...
突然覺得個世界好似得我地兩個
呢一秒,我地擁抱住對方
下一秒,我地或者己經離開對方
我愈黎愈多呢種諗法...但係我叫自己唔好咁諗..
但係奈何,呢d場景,令自己心情陷入谷底..
我望住露露..
露露好好奇望住我,我重見住佢既劉海滴緊水..
[嗯?
做咩呀八輩子?
]
[露露...]
我慢慢靠近,然後親了下去...


親了第一下後,露露跟我說...
[做咩呀?
]
[我...]
[我唔安心...我好驚....你唔會無啦啦自己走嫁可?
]
[唔會呀....點解咁問呀..?
]
[我愛你呀...露露..]
然後我哭了......
第二次了.....
第二次在她面前哭到這樣了...

有時候或者會諗
我地無識過咪好囉..
如果,我地果日,無望住對方,無笑過咪好囉..
如果,如果,如果...
如果,你唔洗走,咪最好囉....
緣為天定,份在人為
我地有緣相遇,而且經過我地既爭取,我地終於相遇啦..
但係呢?
無奈我地既結局,由我地識果日己經知道
但係我地都係一齊左
雖然話
曾經擁有總好過咩都無
但係果一刻,你或者會覺得
我地寧願無一齊過....
咁或者我地重唔洗咁傷心...
又或者,我地唔洗日後會諗起對方...

係天橋底既時候,一分,一秒咁走......
但係我地己經無在意時間既流走
只係想互相爭取時間去擁抱,去親吻...
好想盡力讓對方知道
[我係愛你嫁。
]
係呀..係呀...我真係好想俾你知道我有幾愛你...
單靠動作又或者言語...根本表達唔到我心裡面既愛意......
點解人類可以咁無能..
點解我地可以要係人類...?
點解?
點解。





點解我咁蠢明知你要走我都要去同你表白姐

你不停主動親我...
好似想作出心裡的吶喊...
我明白而且我感受到...
多謝你...多謝你....
我完全接受到啦...
但係,你收唔收到我內心既吶喊呢?
應該,收到吧?
點解我地要喊呢..
明明我地都愛著對方,是件幸福既事,是件別人都會羨慕既事
但係點解我地要喊呢
因為...
不久後我們就算我們愛對方愛到要死也要分開吧...
那時候,我己經哭到腦袋有點暈...
而露露也己經哭到開始變抽泣了...
我整個人靠著露露...
抱著她...
希望自己不要就這樣暈死過去...
因為我還有很多話,很多事想跟你說和分享...
我的世界,都想給你....

我們就算再珍惜對方,再重視對方...
遲點也只能遠遠的靠著網絡去連繫......
網絡的進步,令人與人之間的關係漸漸減弱...
可是很諷刺...
將來我們或者就是要靠著網絡聯絡......
我們會從一對戀人....退化到成位一對網友...
曾經的過去也不再真實...
我不知道你的世界,而你也不會知道
我們就這樣,兩個人,互相靠過一句又一句冷冰冰的字串去關心對方
很諷刺,而且很矛盾...

沒遇上你之前
我的世界只有自己......
或許有很多朋友,有家人
可是卻不滿足,而且不珍惜.....
你進入我的世界後.....
起初是多了你一個人
然後,你又把我的朋友,家人,慢慢拉回到我的世界...
慢慢,我發現我的世界是多麼的完整
多麼的令人羨慕...
令我多麼的幸福.....

可是我完全不敢想像你走後的世界...
會不會因為沒有了你這條橋樑...
而令我的世界慢慢崩塌...
再次回到那只有一個人的世界
我害怕,你一放手
整個世界連天空也許會塌下來....

其實說穿了,我是不捨得你走...


在天橋底下...兩人說了很多又很多好像上面那些奇怪的底話
或許你們會聽不明白,可是,我們卻銘記於心...

雨雖然沒停下來或是變少...
可是兩個人己經忍不到了...
回到家,家人都睡著了
大廳燈也沒開...
二人一進門口己經急不及待地開始互相親吻...
鎖好門後..二人慢慢轉戰房間
因為他們都打算再給對方多一點...
他們都希望,能令對方明白,自己是多愛對方...

燈,依舊沒開.二人在房間裡背對著對方...
慢慢脫下身上的衣物....
然後轉身對望
沒有一絲的害羞感
因為,我們本來一出生就是這樣的吧?
靠著街外的燈光,隱弱看到露露那個發育完全的身體...
[你..很漂亮..]
然後開始慢慢擁著她抱到自己的懷抱...
由額頭開始親..慢慢一步一步...親到臉部...
露露沒有感到反感
而且她笑得很幸福...
[我愛你..八輩子..你愛我嗎?
]
[我當然愛你...]
露露聽到後,開心得抱緊我...
感受到那柔軟的身體,而且感受到那顆熾熱的心...
我是開始明白到,我有多麼的愛她...

兩人對望,但係一絲性慾都沒有
兩人無奈地對住對方傻笑..
露露突然關心咁講
[著返件衫啦,岩岩又淋完雨,一陣又冷親病呀傻佬...]
[你都係啦~你都著返衫呀,雖然你攬住我都夠暖~~但係咁細無謂羞家啦]
[你講咩呀,你夠膽講多次]
[無呀~~乖乖地,舉高雙手~~我幫你著返件衫啦~~]
[唔制~~好怕羞,你會望住人既]
[好啦好啦~~依家背對返對方...之後自己著,著完我地一齊訓好無?
]
[嗯~~好,同你鬥快著]
雖然無做成果種事...
但係我相信...佢己經明白到我想帶出既感覺
而我都完全感受到佢對我既愛...

當我地著返衫..攬埋一齊果陣時~~
兩個對望住..
露露只係一味係到傻笑
我又只係對返佢傻笑
唔知想點,但係好開心
露露突然問我
[你唔知知王寶釧既故事?
]
[邊個黎?
]
於是露露就叫我坐直個身,聽佢講個故事
[從前,有個人叫薛平貴,佢有個老婆叫王寶釧,佢出去打仗,點知打勝仗~~皇帝獎勵佢,要佢娶公主,但係同時要佢休左屋企個老婆,薛平貴唔肯,扔低佢岩岩打勝仗拎返黎既城,獨個人騎住馬走過半個中國,搵返等左佢18年既老婆...]
露露講到呢到,佢突然嘆左口氣...
[傻佬,你明唔明我想講咩呀?
]
老實講..我唔明
[你想指,就算距離對方幾遠都好,只要心裡面有對方就足夠?
就算經過18年都會愛著對方?
]
[呵呵,你今次蠢唔哂喎好啦~~錫你一啖獎勵你]
佢輕輕錫左我一啖之後,再解釋佢既用意
[其實我係想講既,同你所理解既差唔多但係我只係想講句,無餐點都好,我都係愛你嫁..所以你唔太傷心啦傻佬,你估得你唔捨得我咩我都唔捨得你嫁...我地又唔係佢地,我地掛住對方果陣時打俾對方或者直接飛去搵對方咪得囉,最多我地一齊去打工搵錢,我地勾手指尾好無?
走既時候唔準喊.令對方擔心..]
露露帶著微笑同我講...
但係我相信佢同我一樣,都係好唔捨得對方...
我拎出手指尾,微住笑同佢勾勾
[嗯~~應承你啦傻婆..笑~~]
[岩啦,咁先係我既乖老公呀麻笑~~]
然後兩個人又抱埋一齊,訓返落床...
慢慢享受我地既甜蜜之夢...
相信大家都記得,我同露露好早己經約定要去動漫節
而且露露都會8月走
所以我決定,要係佢走之前,做d事佢感動
如無意外,露露會係去動漫展果日Cos露棋亞~~~
露露有出聲要求我,想我cos一護陪佢
雖則我心裡面應承左,但係我口裡拒絕左
露露不停勸我啦~求我我都無應承
攪到露露曾經一度發脾氣~~~
---Advertisement---




但係露露你要明白我呀
我係想你受傷果陣時唔帶你去睇醫生,而係直接買間醫院俾你呀

08年既動漫展具體日期我都唔記得左
我只係記得我地係約實左8月2號去~~
老實講,8月2前10日左右先開始準備,有d擔心
啦~~我估你地都估到幾成我要做咩嫁啦...
計劃係咁既..
露露果日cosplay住咁同我行動漫展
之後扮哂好煩悶唔想行...


一出到去,打俾班朋友,放我套衫係男廁
之後走出去,俾露露驚喜

首先...我要搵一個我認為感人既場面去扮
因為事緣係我諗起露露某朝扮露棋亞果件事...
所以我希望學佢,扮返d劇情...
又要逃避露露既法眼,又要去睇漫畫,又要去準備
最後我索性出左旺角一個有任飲野既漫畫鋪睇
而果派我都成日出去,露露問我點解咁忙,我就話功課週
其實實則每日都聯絡緊d好朋友,傾計劃


好多謝d朋友,每位都好盡力,而且好用心幫我去諗
我好感動呀
當我地諗到衫果陣時,有個同學話有相熟既,可以平d
於是我地就叫佢拎d版黎睇下,睇過ok,價錢又ok,就大家分工去做
刀,衫,wig真係大家可以去留意下,d價錢真係唔平..
不過最後決定~~我唔戴wig

老實講...d衫d道具又唔戴得返屋企..
唯有放哂係同學屋企...
露露佢又開始懷疑我..
最好笑係..
[八輩子你講呀係唔係因為我就黎要走,所以你去識第二個]

[這是不能說的秘密呀~~~]
[唔係同你講笑呀!你認真同我講,望住我對眼講你愛我!]


之後我張大隻眼望住佢,同佢講
[我愛你呀......
.......
.露棋亞]
[哎也重玩~~俾你呢個男朋友激死我~~罰你呀~今晚俾我攬住訓]
[係係~~~老婆大人今晚你可唔可以講下你鍾意死神邊d情節呀~~我有興趣知呀]
[咦咦!?
呵呵~~成功影響到你啦~~好啦~~見你求我,我就講俾你聽啦]


其實我一早決定左邊個場面...
但係都想聽下佢認為感人既場面,
希望我決定果個場面係佢都認為感人啦
沖好哂涼,兩個人訓係張床上面~~~
我用手拓住頭~~
呆望住露露
[講啦我等緊你講~~]
露露見到我個呆樣,佢突然之間係到爆笑


[噗,你個樣做咩呆成咁~~好傻呀你~~]之後佢捏左我一下,佢自攬住枕頭再問我~~
[啦~~我講嫁啦,唔準訓著呀]
[係~~你講啦~~~]

老實講,上面果段就係計劃做既劇情
果晚聽到露露講,呢幕都係其中一幕
但係我估唔到佢連雨龍車衫俾織姬都覺感動
露露講講下就自己訓著左先
我幫佢蓋返好張披..偷望佢訓覺...
佢感覺好可愛...
我用隻手指係到把玩佢D頭髮...真係好軟~~
見到佢訓覺個樣,真係忍唔住偷錫佢面豬dum一啖
當我錫完落去好滿足果陣時...
[哦!你偷錫我!]



[哇頂你!你未訓既喂!]
[呵~~緊係啦~~俾個陷阱你~~點知你真係自己上當你個色狼~~]

[咁你想點呀~~~]
[我...我想你扮一護陪我出cos呀]
我見到佢個期待樣真係好想同佢講其實我一早準備好
但係為左俾驚喜佢我真係唔敢講狠心d都要
[唔制呀..要著住套衫就圍走會好累]
[唔會嫁~~信我信我最多我地拎套衫去換呀]
[唔呀又要拎多套衫好煩嫁會...我想去行下咋~~~乖啦~~~]
[唉...算啦算啦~唔理你啦..我都係想留低d回憶之麻...]
我都係呀我希望你遲d會明我啦
心裡面所講既佢聽唔到..
我只係對佢講...
[好啦好啦~~我考慮下啦...]



其實老實講,暑期邊q到黎功課週呀
雖然我話係暑期習作
但係露露疑心真係太大
當我第二朝,準備出去搵埋班人試衫果陣時
露露話要跟埋去
我就話唔得呀學校唔俾陌生人入
一係你我今日早d訓啦好無?
露露好無氣無力咁話好啦
我出門口果陣時,見到佢嘟嘴唔開心
真係好唔忍心呀~~
露露,其實我真係準備俾驚喜你咋

出到去,同班人講露露件事..
班人叫我要忍住唔好講
但係我真係好想死
真係手背又係肉,手掌又係肉
但係目前就係好好準備...
希望果日會令露露開心返啦
入到去試完,出叔黎,大家見到都笑左好耐
話哂咁大個仔第一次玩cosplay
唔係話無諗過,但係始終都係唔敢
今次唔係為左露露,我估一世都係得個諗字~~
之後又要走去一間代理店,睇刀...
老實講,有好多款都無...好彩一護果把斬月有

老實講...好彩有班朋友肯出錢...如果唔係真係
班人都話~~反正都係,就做到最好
我真你好感動
之後因為人力問題~~我搵得既都搵哂啦
人情牌真係打盡
不過仍都因為呢件事,我明白到我既朋友有幾好
為左唔令露露懷疑,就特突係動漫節前幾日同露露出下街玩下~~~
希望佢唔會真係懷疑我有第二個啦
諗返起..露露真係好傻...
點解會懷疑我嫁

我重記得,露露係果短短10日裡面,不停暗示想我陪佢Cos~
但係我都表明唔想~~咁露露最後都放棄
[唔緊要啦咁你肯陪我去動漫節就夠啦~~]
其實我聽得出,佢心裡面好失望
時間愈黎愈接近8月中...
露露要走既時間愈黎愈近
依家只係希望...
露露可以係香港最後留低一個美好既回憶...
露露無咩朋友
但係我班朋友早己經同佢玩到好熟...
老實講,我覺得佢地一早己經係朋友
我仍都希望,俾佢知道,香港係有佢既朋友,愛人
所以我地決定當日順道攪埋歡送會
呢d野都係露露唔知~~~
所以我相信到時肯定會令佢會有大大驚喜

去到8月2前一晚,我同班人約出黎傾好哂
請埋班人食糖水就散水
不過都不忘買甜品俾露露食
返到屋企,見到露露整堅佢套衫,準備聽日著
佢問我做咩咁夜返....
[無呀..班人做完功課話食埋飯順便食埋糖水,我買左野俾你食呀,睇下岩唔岩?
]
[唔洗啦...我執埋套衫都訓...你都早d訓啦..聽朝一齊開開心心去動漫節啦]

[露露...你岩岩做咩苦笑呀....?
]
[下..無呀我見累累地之麻...]
我見到佢唔對路..
即刻走埋去抱住佢...
[做咩呀露露...?
]
[無呀...真係見累咋傻佬..]
......
.......
.....
[我聽日應承你,我Cos一護好無?
]
[唔洗啦...傻佬,我知你唔鍾意~~]
[呵呵~~~~~你睇下係咩黎既~~~]
我拎左個代理死神既牌仔出黎~~~~
露露:
[咦~~點解你會有嫁衰佬~~唔通真係打算cos一護?
]
[唔知呢呵呵~~~聽日咪知囉]
[喂呀~~唔制呀快d講~~~~~]
[呵呵~~聽日咪知囉~~~快d食埋糖水訓啦你~~~]
[咦~~夜晚晚先食~~肥死我咩~~~]
[是但啦~~反正你肥唔肥我都咁愛嫁啦]
[嘻~~你又岩喎]

第二朝一起身...關埋度門爆爆石咁打俾班人,班人重早過我起身
童子軍講左句野令我幾感動
[今日八哥大日子喎~~同結婚無咩分別啦,我地實支持你嫁啵!]
之後屈機佬原來己經同童子軍集合左食緊早餐,佢重搶左電話黎講
[放心啦~~~你就等佢感動到喊啦]
呢班朋友真係...[好啦,麻煩哂你地啦~~今日靠哂大家啦~~記住拎埋我套衫呀]
[好啦長氣~~一陣見啦~~]
收左線,出返去,叫醒露露,之後等佢整埋頭,換好衫,背返把刀就出發
拖住露露感覺好攪笑
露露又好開心,彈彈下係到行~~~
沿途路人見到都有係到指指點點....
有時我覺得香港人真係大驚小怪
不過我見到d幾攪笑既現像
一上到巴士,962(?
)
見到有個動畫人物(憑衣服判斷~~)
係車到訓覺
可!因為實在太早起身,一上到車,我地都係到訓
我肯定其他人一上車其到露露同果位人兄著住cosplay服係到訓覺一定會好好奇
露露重係抱住把刀訓

但係露露其實果朝都有係咁問我
[你套衫呢?
]
[咩衫]
[一護套衫囉你唔係要cos嫁咩]
[噗...去到先算啦...好似有得借嫁麻...]
[車...重以為你有預備到tim]
[呵呵~~~乖啦我應承你,我今日一定會著一次死霸裝你睇好無~~]
佢隻眼張到幾大,係咁用手指指住我
[啦啦啦啦啦!你講嫁!!唔準講大話呀~~~~]
[係係~~勾手指尾]
去到會展..入去期間己經見到有好多動畫人物
我重見到好多好正
結果俾露露扭耳仔
[哼~~我依家唔好睇咩]
[唔係唔係~~只係佢地cos果d人物好睇姐老婆最可愛~~]
[呵呵你都知呢~~]
[細細粒緊係可愛啦]
[你話我矮!]
[咁樣先似露棋亞呀麻~~~]
[呵呵~~算你啦~~去買飛先啦]

你地有無試過係金紫荊果邊行返過去入口果到
遠到hihi
好彩果到有ok買飛咋
重要得返勁少,下次真係記住要買定先好去
但係我聽聞cosplayer唔洗錢可以入
於是我問露露,露露話佢都唔知~~~
於是就無理~~買飛入場~~
入到去,人山人海
問露露想去邊,佢話想去d地攤睇下先~~~
去到見到有好多精品買
露露好似癲左咁~
佢買左兩個死神咕順,一d書簽,同埋一d小飾物~~~
我記得露露買左d人仔手機繩,姐係扭飛機5蚊粒果d
佢買左一粒紅色果陣時,個老闆送左粒灰色俾佢~~
話送俾我呢個男朋友
我多謝完老闆,露露好開心咁拉走左我
[嘻嘻~~你睇下我地幾有夫妻相,老闆話我地有夫妻相,先知你係我男朋友~~所以送多粒俾你]
[呵呵~~緊係啦傻婆~~之後去邊好呀~~]
[去~~~~~去~~~~去~~~~去cosplayd鋪頭睇下先啦]
大獲!

去到佢己經開始係到找尋死霸裝
我己經感覺到佢想迫我租一套著
但係其實我早準備好嫁啦~~未係時機咋
[呀露露呀...一係行多幾個圈先?
我驚唔係太方便....]
[咩姐你依家唔租你想幾租黎著呀你應承左我嫁~~~]
[啦~~乖乖地~~行哂成個動漫節先好無~~?
我想睇果邊dgame呀]
[唉...好啦好啦...]
沿路拖住露露...見到佢dup低頭嘟嘴,行路踢到勁高成個小朋友咁
我就知佢發緊脾氣
[露露雖然唔知你點諗...但係你可唔可以信我一次,我今日一定會著死霸裝你睇..我同你勾過手指尾嫁麻~~]
[嗯......
啦~~我信哂你嫁啦~~咁我地行哂個動漫展先啦]
呢個女朋友,都唔知話佢易哄定難哄

果年我記得有個叫咩monkey既攤位
個攤當門口有隻隻勁大既人扮馬嬲勁可愛
露露見到即刻走去攬住佢隻手叫我影相
隻馬嬲重係到摸佢個頭
當整亂左露露條劉海果陣時
[馬嬲仔先生~~~你唔好再整亂我個頭啦~~~你係唔係想死呀]

[唔好意思呀我地影完相嫁啦~拜拜]
之後拉住露露走,露露講野真係好有爆點
嚇親我
之後我重記得佢買左好多漫畫
之後佢有d係18禁~~~
要我幫佢買
俾完錢之後
個職員重係收銀櫃同我講
[喂~~露棋亞個男朋友過黎幫手拎野呀~~~]

[係係~~唔該哂你~~]
幫露露拎哂d野之麻,露露兩手空空如也~~佢攬住我隻手係到行,好似好滿足咁
但係突然之間,露露放手行開左去睇野
但係人又多我追唔到佢...
當我想行埋一邊打俾佢果陣時,突然有人捉住我隻手
[呵呵~~捉到你啦~~你睇我幾犀利~~估到你係邊~~~]

[你做咩無啦啦走開擔心死人啦~~~]
[咁人地岩岩見到好似疑似死神既cos呀麻]
[下次拉埋我一齊去睇好無?
]
[係既老公大人]

行完一個round,見到showgril都唔敢望
一陣俾人當場卍解我咪仆街
但係行行下~~有d人搵露露影相
咁佢就好開心咁去影啦~~~
但係有d毒撚我真係
真係想打爆佢地個頭
但係奈何露露又樂在其中
我葡萄都無用
不過我又見到有其他cosplayer會一齊影~~~
我記得有個佐為(女扮)同我講
[露棋亞男朋友過埋黎一齊影呀]
我真係估唔到,後面一堆cosplayer,我自己係前面著普通衫,攪到我想出去拎衫換完再影
相都影完~~露露問我依家點,係呢個時候
[露露呀..不如我地走啦...?
我地落旺角行下好無?
]
[下,咁你套死霸裝呢]


[出去先啦.....呢到好迫好焗,我唔係太舒服呀]
[咁...算啦出去先算啦~~~]
拉住露露,搵出口...出到去,望一望露露...見到佢個樣己經好失望...
重要眼濕濕...但係我見到佢重苦笑緊....

[露露....我想入一入廁所嘔...你...你係到等一等我呀...]
露露企係原地,拎住把刀,望住我遠離..
我一入到廁所,問班人係邊...
班人報完位置我聽,我就同佢講係2/f近買飛果邊個廁所...
之後單聲小心俾露露見到

過左唔夠一陣,童子軍拎住2個紙袋衝入黎
[喂~快呀~~我地準備好嫁啦~~]
[okok,樓下ok隔離出停車場個位等]
[okok,你就到果陣時sms過黎呀記住~~~你快d換完我幫你套衫落去]
朋友...多謝你地...
我換好套衫...執執個樣同髮形,拎埋班刀就行出去
而童子軍都拎埋我套便服走左
第一次cos,好緊張呀
我重要無戴wig重要戴住副眼鏡,根本就唔似
但係奈何我又覺得要保持返少少本人既風格
我慢慢潛伏去到露露背面...
但係我見到佢己經偷偷喊緊...
我忍唔住啦....露露,我要你喊,但係我係想你因為感動而喊,而唔係失望而喊呀
[喂~~~~~~露棋亞,我黎救你啦!!!]
我由勁遠叫過去
露露見到,佢就圍望,然後佢搵左陣,先見到我,然後佢再確認下
先知道係我
佢係遠處,掩住個嘴...成個人好激動...
之後企係原地喊..

我見到佢咁,好緊張,即刻跑過去
[露露..你無事呀麻?
對唔住呀...其實我一早準備好...我唔係有心暪你嫁...我想俾驚喜你,所以先一拖再拖]
露露聽到我對唔住之後,係到笑住寧頭
[唔係呀..傻佬...我岩岩本來真係好失望...但係...我依家喊係因為太感動啦]

[咳咳...感動還感動...但係要走啦!如果唔係就會有人追上黎嫁啦!露棋亞!Go!!]
[一護邊到會無啦啦講英文嫁]
[車~露棋亞夠唔會講中文啦]
之後露露又係到大笑
佢又要擦眼淚,又要大笑真係見到都辛苦~~~
佢笑完,擦完眼淚~~整理好件衫之後就同我講~~
[嗯!行啦一護!]

兩個傻人,係到跑
而我都將sms發左出去~~
係呢個時候
突然多左兩條友陪跑
睇真d原來係童子軍同埋屈機佬
佢地著左隊長衫同埋戴左wig真係認唔到
無錯,你地無睇錯,我地一行15個人(部份隊長+部份副隊~~)
係到重演緊果段逃走劇情
[喂!露棋亞,一護,好快d走啦]
我見到佢地咁講野真係笑到我仆街
佢地真係為左我地好落力,佢地雖然都有睇漫畫,但係一定唔係會去cosplay果d人
落完電梯,果條大直路沿路好多人望住我地4個係到跑
點知去到ok附近,發現有d人影緊相,我就知道咩事了

[喂!露棋亞同一護同我企係到!!!]
我見到交通安全人扮十一番隊個隊長
重有阿鬼(女仔),係到扮副隊
之後佢地身邊重有海草頭,巫婆藍,重有好多未提過名但係成日一齊玩既朋友
露露本身見到屈機同童軍己經好感動,因為cosplay陪佢玩
點知黎到呢到

成堆人都cosplay住佢最鍾意既動漫...而且呢班人重係只係識左短短幾個月
露露佢今次真係失控,企左係原地望住我同班朋友係到喊,笑住喊
[大家好多謝你地呀......
.......
.]

海草頭同阿鬼班女仔其實己經都有D忍唔住眼濕濕
呢個時候,童子軍大叫
[我幫你地頂住!走啦]

[喂走啦露棋亞!!再唔走我地走唔甩嫁啦!]
[嗯]
沿路有好多人係到問咩事又影相
我地無理,樂在其中
之後跑到出金紫荊~~~
[呼~~~~~~走甩啦我地~~~]
我拎住把刀舉高雙手係到大叫~~~
露露見到都笑住講
[係呀逃脫大成功~~]
係呢個時候,班人都追到出黎,我重見到班人死下死下,太耐無做運動啦九成九

出到黎,露露問班人
[係你地主意定係八輩子呀]
點知班仆街
[1,2,3!這是個不能說的秘密呀]
之後成班係到大笑我都笑左
因為我同班人講過露露成日講呢句野
露露聽到直情係大笑左出黎,勁低能
之後我叫班人換衫落旺角啦~~
之後露露問我做咩
[一陣你咪知囉]
但係班人話是但,咁樣著住坐地鐵落旺角啦人一世物一世

行去坐地鐵期間~~~
好多人望住
但係露露好開心
而班人都無咩所謂~~~
個個好自然咁行~~~
而阿巫婆藍重食住煙係到行
順帶一提佢扮亂菊,好型棍

落到去地鐵站~~~我地將d刀收返好
向旺角出發~~~
唔知有無巴打去過旺角金雞大廈既25樓果間咖啡店
果間野d玻璃好大塊,可以望到旺角全景(其實無咩好睇
果到又有好多漫畫,又有電腦
又有好多集體遊戲,而且飲杯野可以坐成日
之前成日去果到打PSP
果日我地都係去果到~~~
果到我地己經叫老地方
但係近年好似轉左手,都唔同哂咁....
一去到,我地套衫己經好吸引裡面班人望

一入到去~~~
班人就搵左角落坐~~我地成班隊長同副隊係到傾計飲野真係好怪異
之後班人話唔記得合照
於是係咖啡店裡面影
一班人好耐無影過大合照,唔係露露~~都真係唔會有d咁既經歷

[露露~~多謝你]
童子軍突然出聲
之後其他人都跟住講多謝~~
我同露露都俾佢地感動到
露露抱住我
[嗚..八輩子...你班朋友真係好呀]
[傻啦~~係我地既朋友呀!係唔係呀?
]
[緊係啦~~我地一早係好朋友啦~~~八輩子既朋友姐係我既朋友呀麻~~]
海草頭出聲講先
[多謝你地無你地我無咁美好既回憶~~~]
露露好開心咁講
[我地多謝你先真,無你我地呢幾個月d活動點會咁開心同埋我地今日所經歷~~都係你帶俾我地嫁]
我聽到真係好開心
[喂喂~~我都未聽過你地話要講呢d對白既]
[唔係呀麻八輩子~~人喊你又喊]
屈機佬係到抽我水
拜託,時間不要走好麼?
時間先生你要是再走下去.....
我害怕露露也會跟著你離我而去......
本來在跑道上,只有我自己在跑
曾經有人陪著我跑,可是被我拒絕門外.....
直到露露出現,我才發現原來身邊一直有那麼多人在陪我跑...
我不再孤單,不再寂寞
累了,我們可以互相支持
---Advertisement---




哭了,我們可以互相擦淚
傷了,我們可以互相安慰
可是你走了後的世界呢?
身旁的人或許也會像幻影般消失吧?
我不想去想,更不敢去想
可是,要面對的事情始終要面對了......
.
明天,就是露露要走的日子了......
.......
......
.......
.
......
.





看著露露在整理行李......
自己也不好意思在房間阻礙她......
回到大廳,看到一張又一張相片
這都是這半年內拍的
我好久沒有拍那麼多照片了,而且還要是自己在鏡內的.....
回憶隨著照片,一點的一點聚集起來了......
這半年,好像發生了很多事.....
我看著沙發上的蘋果咕順...


不禁想起被她第一次掉蘋果的經過....
雖然好痛,但是想起的時候...卻甜得想笑起來.....
不會有第二個女生再掉我蘋果了吧?
大慨...不會了吧?
不會有第二個女生再拿刀砍凡了吧?
大慨...不會了吧?
不會有第二個女生再去愛我了吧...?
大慨....只有她吧。

這半年的一點一滴,湧入腦海....
我答應過露露不會哭,可是也禁不住....
這夜頻頻走進廁所...
不是尿道有問題...
而是我的淚腺有問題...
我坐在洗手盤上....腳踏著馬桶....


一個人獨自在蹉跎著....
好難受好難受好難受...
我跟她只隔著一度門,可是我相信她不知道我在哭吧?
一邊在哭,一邊在整理行李
氣氛好奇怪...
或者,好在房內也在含著淚整理吧...
我不知道....
我不敢走進房...
我害怕那時候自己會哭得更多...

擦乾眼淚後...
回到大廳...
我發現連大廳都充滿著她的氣息,她的身影,她的笑聲
這我怎麼住得下去
我會想你的..


[八輩子..?
你在做甚麼呀?
]
我被突如其來的聲音嚇到,然後裝沒事把眼淚都擦乾...
[嗯?
沒事做呀,你呢?
整理好行李了?
]
[嗯,己經整理好了....]
[明天早機,早點睡吧~我陪你去....順道陪我吃最後一次早餐好麼?
]
[你真的要去嗎?
]
[當然啦!不然呢,你要趕我走喔]
[哈哈,害怕你會哭到像豬頭而已啦...]
[你擔心你自己吧~~你明天一定會因為要離開我而哭的~~露露]
[......
.......
...我]

露露本來在笑...
強顏歡笑...
我伸出手,摸她的頭...像摸小孩子的頭一樣..
輕力的,溫柔的摸...


露露突然由笑的表情..慢慢轉變成為哭的表情...
[八輩子....我好愛你呀]
我被她哭的表情嚇到....
[傻瓜,不要哭麻,乖....]
抱著她擁入懷內後...
我自己也偷偷的背著她哭了....
怎麼會不哭呢....
除非我們都是冷血的吧....

我慢慢聽到..露露的抽泣聲...看來在我背後的她,己經哭慘了吧...
[露露..乖,我們來個比賽好麼?
]
[甚麼時候呀..還要比賽]
[我們一個進去房間,一個在房間外,然後一起靠著房間的門...看誰哭得比較大聲好麼?
]
[笨蛋笨蛋笨蛋~你就那麼想我哭喔]
[你沒聽說過...眼淚哭乾後就不會哭了嗎?
那我們今天晚上哭乾了,明天就不會哭了]


[只會像你這種笨蛋才會相信...可是我們來最後一次比賽吧....]
露露進房間後..把門關上...
然後我靠著房間的門,而我也感覺到露露靠著了。

大家都無出聲而且無喊...
只係沉默沉默同沉默....
突然露露打破沉默...
[八輩子,你重記唔記得我地第一次見面果陣時,我俾你嚇親,你又俾我嚇親呀]
[記得,你重出手打我tim..]
[嘻嘻..對唔住呀,我其實無心嫁...其實老實講,甩到你既背影,感覺好可靠,好舒服,我就好自然跟住你行啦...]
[哇~~你講到我好似誘惑你返屋企咁]
而我都聽到露露係房裡面笑左出黎..
[之後呢,你重記唔記得我睇到你係房跳sorrysorry]
[我緊係記得啦!!你門都唔敲,嚇死我啦果陣時,你係第一個見到我跳舞既人,重好講~~]
[之後我都跳返次俾你睇啦~~小氣鬼]
[哼~~係咩係咩~~不過之後我都跳左次Gee你睇啦]
[呵呵~~可愛係幾可愛既~~但係重差少少力度喎~]
[哼~~嫌三嫌四~~下次唔跳俾你睇]
[呵呵...下一次都唔知係幾多年後啦.....傻婆...]
然後又係一輪既deadair....我呆呆望望住天花板...係到諗日後既日子...
唔知露露係唔係都一樣,諗緊同一樣野呢..

[唔準講呢d野呀..你好似真係好想我喊喎...再係咁,我真係喊嫁...]
露露講完之後,反而係我忍唔住喊左出黎先...
我右手垂下,己經使唔出任何力..左手盡力掩住自己個口,唔想俾佢聽到我喊...
而眼淚...不停係我張開左既眼睛氾濫咁湧出黎....
我閉上雙眼,希望可以阻止眼淚既氾濫...
可惜,失敗了....
我盡量忍著不發出聲音...但係就變成咽喉既聲...
比起正常既哭泣聲,更令人心寒....

突然,緊靠著的門....突然被打開了...我整個來不及反應....
整個人失平衡向後靠了....
當我想搵d野扶住果陣時...
突然有個人係我身後捉實我...
我望一望,見到露露喊住咁捉實我雙肩...
[我明白你既心情,因為我同你一樣我都好愛你,好唔捨得你...]
我用舌頭lam走佢臉上的淚珠....
好苦....
好苦好苦...
然後又是一輪的擁抱...
當擁抱的時候,我就能感到她心臟的跳動...她的體溫....她的溫柔...

拉著好到大廳...
沖了一杯她最愛的柚子蜜..
她滿心歡喜地向我報以微笑...
我也坐在她的對面享受著她的微笑
好可愛
好似小朋友...
[傻婆...係喎,你重未俾你msn我]
[哇!你唔講我都唔記得~~~]
露露即刻開左我部電腦,主動幫我加返佢既msn..
add完,露露衝返入房確認..
我見到佢一on...
......
.......
.......
......
.......
.......
我好想死...
[露露..點解你icon係我地第一次坐巴士,我訓著左,你偷偷同我合照果張相黎既?
]
[呵~~因為果次係第一次有一個男人係令我感到溫暖囉...]
我哭笑不得...
[咁你呢~~做咩將我地cos死神既相一齊放係icon呀~~]
[因為可一不可再.....]
露露無奈地向我笑了一下...
[哎唷,我又唔係要死~~~你掛住我可以黎搵我嫁麻係咪?
]
[嗯...]

飲完柚子蜜...洗杯果陣時,露露捉住我隻手一齊洗
然後捉左我入房,俾我睇左好多佢平時偷拍我既相
有訓覺樣,發嬲樣,喊樣,傻笑樣,抽筋樣...
我問佢幾時影埋影埋咁多嫁
佢話佢自己都唔知
但係好開心....原來佢一直咁重視我...
我重見到好多相,我係笑得好開心..
好似放風箏果張相...我見到自己笑得好傻...
我發現自己好少笑成咁...睇黎呢半年我真係好開心...
重有張係我係台上唱歌個樣...
d燈光岩岩打哂落塊面到,而我又岩岩開緊口..好好笑
露露話,會好好保存呢d相...
希望一世都會記得我..
......
.......
.......
......
......
.......
...
[傻婆露..我愛你..]

兩個人,一起進入睡鄉,,,,,
如果可以,我想一世都唔醒....咁我地就可以永永遠遠係埋一齊...
我攬住佢訓..,而佢都攬住我...
淚珠...忍不住...就滴下來了...
第二朝起身...兩個人訓果個枕頭都有濕過既痕跡
[我...流口水咋...]
[呵呵~~你喊就喊啦傻佬...我琴晚真係有喊..喊過唔怕認...]
[咳咳~~~是但啦~~]
換好衫..整好野...
露露同屋企人道別過,露露俾左我屋企人每人一封信...
但係就係無俾我...
我無問...
落街食完早餐....
上巴士...兩個人一直緊握住對方既手...
唔敢放開...
因為呢一段路程以後...可唔可以再見都唔知...
忍住唔喊忍住唔喊...
心裡面一直係到叫自己....

之前有同學要去外國讀書,有親戚要移民
果陣時都有送過機...
但係感覺完全唔同...
之前個心態一直係覺得送完就算...
但係今次真係完全唔捨得...
我終於明白當時喊既人既感受...
去到機場後...
搵到櫃檯...攪好手續....
放好行李,貼哂lable填哂野...
等上機...
[林姨姨會係果邊接你?
]
[嗯,係呀,重有表哥重有表姐....]
[你去到新加坡,第一時間想做咩?
]
[搵公公]
[去到果邊人生路不熟,小心d呀...有咩事就打俾我,知道未?
]
[知啦傻佬...你都係呀,有咩唔開心,記住搵我呀..唔準又自己一個人灰呀知唔知道呀?
]
[係啦~~應承你..]

把握住最後機會...露露同我影左好多合照...
苦笑既兩個人...

最尾都係忍唔住喊
分離既感覺好痛苦...
分針愈跑愈快...
神呀!給我停下來吧!
將時間倒流去返我地識既第一日啦求下你....
我閉上雙眼,希望奇蹟可以發生...
奈何我一張開返眼....
只見分針又跑過了一點而已...
這世界,奇蹟很少吧...哈哈
[露露...你會不會掛念我?
]
[當然會呀...]

最後的時間...拎住露露的手抽袋...
慢慢一步一步接近離境一堂...
我拉著她,不想她走....
她示意要我乖...要聽話...
在大堂前,我們親了最後一吻...很長很長的一吻.....
眼淚忍不住都留下來了...
路人經過都在看我們...
可是我己經不想再理會別人眼光了.....
我說出了我的最後請求...
[不要忘記我,拜託,不要忘記我....]
露露看到我哭慘的樣子,忍不住也哭起來了...
她整個沒力地靠在我身上,然後大喊著...
二人的哭聲...哭聲傳遍整個大堂...

此時,有一位小女孩,大慨5,6歲的...
跑過來,拉住我們的褲...
[哥哥,姐姐不要哭了,我請你們吃糖糖吧]
我們擦好眼淚,接過小妹妹的糖果...然後小妹妹跑回她媽媽的身邊...
她媽媽和藹地笑了一下...我們也點著頭回應,示意謝謝...
[我們會再見的吧?
]
露露突然從我身後說...
[嗯..我們會變得更好吧?
]
[嘻..來,吃過糖果後...我們就在這道別,好麼,老公?
]
[嗯..老婆]
兩人把糖果紙拆開...
放到口裡...
然後不禁笑了出來...
[怎麼會是蘋果味的]
傻瓜..笨蛋....
我愛你....
她向我報以後最後一個微笑....
就拿著手提行李...轉身走進去了....
我向她揮手,作出最後的吶喊...
[我愛你,這半年謝謝你的關照了]
突然她轉身跟我說....
[我也愛你,應該是我向你說謝謝吧....有緣再見]
[嗯~~大家咁話啦!]
露露再次提起行李...走了進去...
然後...她的身影就不見了....

而我的生活...
又再變回一個人了....
走出機場....
看著飛機的升降,突然在想...究竟每天有多少對戀人會因為距離而分開,而又有多少對戀人,可以靠著心的距離去對抗實際的距離呢....
飛機緩緩加速...然後起飛....
[轟......
.......
.......
.......
.......
......]
就這樣,她就離開香港了......
....
抱著奇怪的心情..回到家....
進入了曾經屬於她的房間....
只見一個蘋果咕順..而咕順旁...放著一封信....
黃色信封...而信封被用一張心形的貼紙貼著。
-----------------------------------------------------------最後的信件---------------------------------------------------------
你一定回家後才發現這封信吧?
是我叫伯母收起來等你出門口才放在這的...
你一定很開心吧?
終於可以回到房間睡了~~
可是....
如果你真的感到開心,那我的眼淚就白流了
不過我相信你...一定正在哭著讀我這封信吧...
你哭吧~~雖然我不在你身旁了...可是也不要忍了
把你的不快都哭出來吧...
然後再抱著咕順說出想對我說的話吧...
這半年內...我經歷了十夕年沒經歷過的事...
遇上很多沒想到會遇到的人
天沒想到,會遇到一個令我哭那麼多次的男生....
你這個壞人...你要負責任...
可是....如果你在他日,遇到別的女生...她說她喜歡你
請你好好考慮...我不想你因為我,而令你活受罪.....
我愛你..可是也不想自私地留著你..要你等我...
如果那天你交到新女友..記住要給我看她的照片喔~~~
而且你呀~~不要經常挖女友的苦~~她會很辛苦的唷
而且你要多體諒女友呀~~不然她們可能會討厭你的...
不過呢...
你己經是個很稱職的男友了!
但是有時候..你太好欺負了吧~~~
如果你再這樣,很容易會給女生壓制住的~~~
不過這樣也不錯,這樣才是我的八輩子麻
對了,你呀~~
要減肥了~~
不可以再吃那麼多了~~~
不然沒女生喜歡你啦(雖然我也是喜歡上你了~~嘻)
晚上睡不著的時候,就渴杯熱牛奶吧~~
不要再想起不開心的事,不要再偷偷哭了...
知道了沒有?
最緊要,不開心時要找我呀

最愛你的露露上..

我拿著信件....看著窗外...看著天空...
心裡突然出現一絲孤寂...
我們會再見麼...
會再遇嗎....
會再有女生像你一樣那麼了解我嗎...
會再有女生跟你一樣那麼喜歡我嗎?
我不知道...只我知道我很愛你...

露露..再見了.....
你要快樂呀..你要幸福呀...
能跟家人相遇,你很快樂吧...
那是你期待己久的事情吧....



















我...好想你...
